增脩箋註妙選羣英草堂詩餘卷之上前集
名賢詞話
春景瑞龍吟(新添)周美成
章臺路(漢書張敞走馬於章臺街下即路也)還是褪粉梅梢試花
桃樹愔愔坊陌人家定巢燕子歸来舊處(柳惲詩玉)
(戸夜愔愔杜詩頻来語燕定新巢)黯凝竚因念箇人癡小乍
窺門戸(蘇子美常云癡小失所記倚柱愔愔更有情)侵晨淺約宫黃
障風映䄂盈盈笑語(李賀詩宫人面靨黃梁簡文詩約黃能效月)
前度劉郎重到(唐劉禹錫集云自朗州承召過玄都觀後復主客郎中重遊玄)
(都唯見兔葵燕麥動搖春風耳再題詩云種桃道士知何處前度劉郎今獨来)訪鄰尋
里同時歌舞惟有舊家秋娘聲價如故(杜牧杜秋娘詩)
(尊杜秋有寵扵景陵後賜歸故鄉予過金陵感其窮且老因為之賦詩)吟牋賦筆
猶記燕臺句(李義山詩序柳枝洛中里娘也年十七塗粧綰髻未嘗竟已余從昆)
(讓山比柳枝居他日春隂讓山詠二燕臺詩柳枝問曰誰人為是譲山曰此吾少年叔耳柳枝)
(乃手断其帶結讓山為贈叔乞詩明日余策馬出其巷柳枝了鬟靚粧抱立扇下風障一䄂指)
(曰若叔何深望之䋶與郎俱余因諾之後不果留但悵望耳有詩云長吟遠下燕臺句惟有花)
(香染未消)知誰伴名園露飲東城閑步(杜詩名園依綠水筆談石)
(曼卿露頂而飲杜牧佐沈傳師幕在江西時張好好以善歌入籍一年鎮宣城復置好好宣籍)
(又二年沈著作以双鬟納之又二年往東城縱步復見之)事與孤鴻去(杜牧詩恨)
(如春草多事逐孤鴻去)探春盡是傷離緒官柳低金縷(杜甫)
(詩官柳着行新温庭筠詩不似垂楊惜金縷)歸騎晚纖纖池塘飛雨
断腸院落一簾風絮(張景陽詩飛雨洒朝蘭晏元献詩梨花院落溶溶月)
(柳絮池塘淡淡風)(花菴詞按美成此詞自章臺路至歸来舊處是苐一叚自黯凝竚至)
(盈盈笑語是苐二叚此謂之双拽頭属正平調自前度劉郎以下即犯大石係苐三叚至)
(歸騎晚以下四句再歸正平今諸本皆扵吟牋賦筆處分叚者非也)
驀山溪黃山谷
鴛鴦翡翠小小思珍偶(山谷此詞本有所感鴛鴦翡翠乃成双之物故)
(鄭氏箋詩言其止則相偶飛則爲双性馴偶也李華長門怨亦云弱体鴛鴦席啼粧翡翠林)
眉黛歛秋波(黃思恭昭君怨眉黛雪沾殘文選舞賦目流睇而横波注斜視如水)
(波之横流也)儘湖南山眀水秀娉娉嫋嫋恰似十三
餘(杜詩隔戸楊柳弱嫋嫋恰似十五女兒腰)春未透花枝瘦正是愁
時候尋芳載酒肯落誰人後祗恐遠歸来綠
成隂(韋應物詩閑院綠隂生)青梅如豆心期得處每自不
由人長亭柳(白氏六帖五里一短亭十里一長亭)君知否千里猶
回首(杜詩回首見旌旗)
(雪浪齊日記云山谷此詞云春未透花枝瘦正是愁時候極爲學者称賞秦堪處度嘗有)
(小詞云春透水波明寒峭花枝瘦盖法此也)
花心動阮逸女
仙苑春濃(杜詩庭春入眼濃又春光日自濃)小桃開枝枝巳堪
攀折(李詩誰云敢攀折)乍雨乍晴輕暖輕寒漸近賞花
時節(開元遺事長安春時盛扵遊賞士女闘花㘽種以多者為勝)柳搖臺榭
(杜詩風榭柳微舒記月令仲夏居臺榭注闍者謂之臺有木謂之榭)東風軟(李詩東風)
(扇淑氣)簾襱静(選詩牛女升月照簾襱)幽禽調舌断魂遠閑
尋翠徑頓成愁結此恨無人共說還立盡黃
昏寸心空切(杜詩歘使寸心傾)強整綉衾獨掩朱扉簟
枕為誰舖設夜長宫漏傳聲遠(杜早朝大明宫午夜漏声催曉)
(箭)紗窗映銀缸眀滅(李青缸明滅照悲啼)夢回處梅梢半
籠淡月(花菴詞阮逸女女工扵文詞惟此曲傳于世)
魚遊春水
秦樓東風裏(杜秦城樓閣煙花裏漢主山河錦綉中)燕子還来尋
舊壘(章孝標燕詩舊壘老巢泥巳落今年故向社前歸)餘寒猶峭(坡春風料)
(峭羊角轉)紅日薄侵羅綺(杜深紅净羅綺)嫩草方抽碧玉茵
(謝方春遊賦靡翠草以成䓢)媚柳輕拂黃金縷(李柳色黃金嫩)鶯囀
上林(上林漢苑名僧齊巳鶯詩暖風催出囀喬林)魚遊春水(選補亡詩魚遊)
(清沼江淹别賦春水綠波)幾曲欄干遍倚(李況香亭北倚闌干)又是
一番新桃李(李詩天春三月時千門桃與李)佳人應怪歸遅(李當)
(笑𡭗歸遅)梅粧淚洗(宋武帝夀陽公主人日臥含章&KR0585;下梅花落額後人效為梅花)
(粧)鳳簫聲絶沉孤雁(史記蕭史秦人善吹䔥穆公有女字弄玉亦好吹䔥)
(遂以妻焉時共登楼吹䔥作鳳鳴感鳳凰從天而降迎之升仙莫知所止前蘇武傳天子射)
(上林中得雁其雁足上得子卿帛書)望斷清波無雙鯉(選詩客從遠方来遺)
(我雙鯉魚呼童烹鯉魚中有尺素書)雲山萬里(李雲山萬重隔)寸心千里
(復齋漫錄政和中一中貴人使越州回得詞扵古碑隂无名无譜不知何人作也錄以進)
(御命大晟府填腔因詞中語賜名魚遊春水云古今詞話東都防河卒扵汴河上掘地得)
(石刻有詞一關不題其目臣寮進上上喜其藻思絢麗欲命其名遂摭詞中四字名曰魚)
(遊春水令教坊倚声歌之詞凡九十四字而風花鶯燕動植之物曲尽之此唐人語也後)
(之状物寫情不及之矣二說未詳孰是)
望海潮秦少游
梅英疎淡冰澌溶洩東風暗換年華金谷俊游
銅駞巷陌(杜金谷銅駞非故鄕注金谷園銅駞陌皆在蜀中)新晴細履
平沙(杜新晴錦綉文又地闊平沙岸)長記誤随車正絮翻葉舞
(韓雪詩随車番素縞逐馬散銀杯)芳思交加柳下桃蹊(李廣傳贊桃李)
(不言下自成蹊)乱分春色到人家(杜春色到江亭)西園夜飲
鳴笳(選詩清夜遊西園飛盖相追随又鳴笳翼高盖疊鼓送華輈)有華燈礙
月飛盖妨花(見上句注)蘭苑未空(楚詞既滋蘭之九畹)行人漸
老重来是事堪嗟煙暝酒旗斜(陳充詩煙店酒旗何処開)但
倚樓極目(杜行藏獨倚樓又極目㧾兄波)時見棲鴉(杜啼杀后棲鴉)无
奈歸心(杜歸心折大刀)暗随流水到天涯(杜各在天一涯)
滿庭芳
晚兔雲開春随人意(杜随意隴頭雲)驟雨纔過還晴古
臺旁榭(記月令仲夏之月可以處臺榭注有土謂之臺有木謂之榭)飛燕蹴
紅英(杜燕蹴飛花落舞莚)舞困榆錢自落(丁晉公梨花詩狂風知價擲榆)
(錢榆錢即榆筴也)鞦韆外綠水橋平(古今萟術鞦韆北方戎戲以習輕趫)
(者杜詩野水平橋路)東風裏(李東風扇淑氣)朱門映柳低按小&KR0793;
筝(風俗通筝秦声也形如瑟)多情行樂處(選鮑昭遠行樂詞春風太多情)
珠鈿翠盖(唐韻鈿金華飾選甘泉賦流翠盖以電燭)金轡紅纓漸酒
空醽醁(選吳都賦酌醽醁注酒名)花困蓬瀛豆&KR1958;梢頭舊恨
千年夢屈指堪驚凭欄久疎煙淡日微映百層
城(杜山城僅百層)
玉樓春宋子京
東城漸覺風光好(李白水遶東城〇謝元暉風光草際浮)皺縠波
紋迎客棹綠楊煙外曉雲輕紅杏枝頭春意閙
浮生長恨歡娱少(僧義光春日感寓詩浮生自笑日蹉跎杜可惜歡娱)
(地都非少壮時)肯愛千金輕一笑(李詩一笑双白璧再歌千万金方千詩倍)
(價金價不一笑)為君持酒勸斜陽且向花間留晚照
(遯齋閑覽張子野郎中以樂章名擅一時宋子京尚書奇其才先往見之遣將命者曰尚)
(書欲見雲破月来花弄影郎中子野屏後呼曰得非紅杏枝頭春意閙尚書耶遂出置酒)
(盡歡盖二人所舉皆其警策也古今詩話亦云子野嘗作天仙子詞云雲破月来花弄影)
(士大夫多称之張初謁見歐公迎謂曰好雲破月来花弄影恨相見之晚也)
錦纏道
燕子呢喃(摭遺載王榭到烏衣國既歸見梁上双燕呢喃下視)景色乍長
春晝(温庭筠詩吴江不動椘山碧花壓闌干春晝長)覩園林萬花如綉
海棠經雨臙脂透(杜林花帶雨胭脂落)柳展宫眉(辛夤遜詩直待)
(和風始展眉)翠拂行人首向郊原踏青(杜詩江邊踏青罷)
恣歌携手(李陵詩携手上河梁遊子暮何之)醉醺醺尚尋芳酒
問牧童遥指孤村道杏花深處那裏人家有(杜牧)
(清明詩借問酒家何處有牧童遥指杏花村)(古今詩話此詞海棠經雨胭脂透一句最)
(善形容景物至下叚用問酒杏花村事曲盡郊外春遊之情工於詞者也)
玉漏遲
杏香飄禁苑(文選西都賦御遊則有禁苑)湏知自古皇都春
早(韓文公詩最是一年春好處絶勝煙柳滿皇都)燕子来時綉陌漸薰
芳草(鄭谷杏花詩双燕却来時選詩長安開綉陌)蕙圃夭桃過雨弄
碎影紅篩清沼深院悄綠楊影裏鶯聲低巧(僧齊)
(巳鶯詩避人双入綠楊深)早是賦得多情更對景臨風鎮
辜歡笑數曲欄干故人謾勞登眺天際微雲過
盡(詩不湏愁日暮天際是輕隂)亂峯鎻一竿斜照歸路杳東
風淚零多少
渡江雲周美成
晴嵐低楚甸(揮犀宋迪瀟湘八景有山市晴嵐謝玄暉詩鳳翔陵楚句)暖回
鴈翼陣勢起平沙(宋迪瀟湘八景有平沙鴈落)驟驚春在眼
借問何時委曲到山家(杜甫庭春入眼濃璉不器春風詩可怜委曲来)
(山舍)塗香暈色盛粉飾争作妍華千萬絲陌頭楊
柳漸漸可藏鴉(李白陌頭楊柳黃金色孟郊楊柳織别愁千條萬條絲廣樂記)
(詩楊柳可藏鴉)堪嗟清江東注畫舸西流(陳后山詩清江畫舸)
(照新晴)指長安日下(王勃序望長安於日下)愁宴闌風翻旗
尾潮濺烏紗今朝正對初弦月(杜詩雲初弦月)掩傍水
驛深艤蒹葭沉恨處時時自剔燈花(吴融剪刀賦鶯春囀)
(曉畫眉而頻剔燈花)
浣溪紗
水漲魚天拍柳橋雲鳩拖雨過江臯(韋應物詩微雨歇芳)
(園春鳩鳴何處江淹雜體幸及風雲霽青春滿江臯)一番春信入東郊
閑碾鳳團消短夢(歸田錄茶莫貴扵龍鳳團八餅重一斤)静看燕
子壘新巢(杜語燕定新巢)又移日影上花梢(杜荀鶴詩日高花影重)
浣溪紗(春遊)歐陽永叔
湖上朱橋響畫輪(韓詩湖上新亭好李詩金鞍曜朱輪)溶溶春水
浸春雲碧琉璃滑净無塵(杜詩波濤万里碧琉璃)當路
遊絲縈醉客(杜遊絲白日净)隔花啼鳥喚行人日斜歸
去奈何春
浣溪紗(春景)
小院閑窗春色深重簾未捲影沉沉倚樓无語
理瑶琴遠岫出雲催薄暮(唐遠岫朝雲出杜乱雲低薄暮)細
風吹雨弄輕隂梨花欲謝恐難禁
踏莎行(賞春)黃魯直
臨水夭桃(杜短短桃花臨水岸)倚牆繁李長楊風掉青騘
尾(長楊宫名劉貢父詩戸外青騘響玉啼)坐中有酒可酬春更尋
何處無愁地明日重来落花如綺芭蕉漸着
山公啟(山公山蕳也字李倫人嘗哥之曰山公去何遠啟書也芭蕉方捲之際如抽書之状有芭蕉詩)
(云心似倒抽書是也)欲牋心事寄天公教人長夀花前醉
(山谷云予親書此詞遺祝有道云諸樂府雖有賞歎其詞而未深觧其義味者故并奉寄)
踏莎行(春旅)秦少游
霧失樓臺月迷津渡桃源望斷無尋處(陶潜桃花源記)
(晉太康中武陵人捕魚從溪行忽逢桃林夾岸无復雜果前行林盡水源有小口豁然開朗黃)
(髮垂髫自云其先世避秦至此)可堪孤舘閉春寒杜鵑聲裏斜
陽暮(成都記蜀望帝死其魄化為鳥名杜鵑一名子規一名杜宇其声哀悲不忍听之也)
(〇李義山詩望帝春心託杜鵑杜詩子規枝上月三更)驛寄梅花(梅花詩折)
(梅逢驛使寄與隴頭人)魚傳尺素(樂府辤客從遠方来遺我双鯉魚呼童烹鯉魚)
(中有尺素書)砌成此恨無重數郴江幸自遶郴山為
誰流下瀟湘去(冷齋夜話云少游到郴州作此詞東坡絶爱其尾兩句自)
(書扵扇曰少游已矣雖萬人何贖范元灾詩眼云余誦淮海小詞云杜鵑声裏斜陽暮)
(山谷曰此詞高絶但既云斜陽又曰暮即重出也欲改斜陽為簾櫳余曰既言孤舘閉春)
(寒似無簾櫳山谷曰亭傳雖未必有簾櫳有亦無害余曰此詞本摸寫牢落之状若曰簾)
(櫳恐損初意山谷曰極難得好字當徐思之然余因此曉句法不當重疊)
如夢令(春景)
門外綠隂千頃(韋應物詩閑院綠隂生)兩兩黃鸝相應(杜兩)
(个黃鸝鳴翠柳)睡起不勝情行到碧梧金井(李白詩金井落梧桐)
人静人静風弄一枝花影(杜風䁔鳥声碎)
如夢令
鶯嘴啄花紅溜燕尾點波綠皺指冷玉笙寒(李後)
(主詞小楼吹徹玉笙寒)吹徹小梅春透(曲名有小梅花)依舊依舊
人與綠楊俱瘦
憶王孫
萋萋芳草憶王孫(文選劉安招隠云王孫遊兮不歸芳草生弓萋萋)柳
外楼高空断魂(楊微之寒食詩池&KR1199;臺高昜断䰟)杜宇声声不
忍聞(華陽風俗錄鳥有杜鵑者其大如鵲而羽鳴其声哀而吻有血春至則鳴羅鄴詩声声)
(啼血向花枝)欲黃昏雨打梨花空閉門(魏野詩黃昏微雨空惆悵白居)
(易長恨哥梨花一枝春帶雨)
柳梢青
岸草平沙吳王故苑柳䙚煙斜雨後寒輕風前
香軟春在梨花(李遵進梨花表㓗花開処擅美春林)行人一棹
天涯酒醒處殘陽乱鴉(温飛卿詩鴉背夕陽多秦少游斜陽外寒鴉數)
(點)門外鞦韆(古今藝術秋千北方戎戲也)墻頭紅粉(坡詞墻裏秋千)
(墻外道墻外行人墻裏佳人笑)深院誰家
金明池(春遊)
瓊苑金池青門紫陌(青門長安東城門也王燦獵賦倚紫陌而並征)
似雪楊花滿路(韓詩楊花榆筴無才思惟觧漫天作雪飛)雲日淡天
低晝永過三點兩點細雨(吳融詩三點五點暎山雨一枝兩枝臨水花)
好花枝半出墻頭似悵望芳草王孫何處(選劉安招)
(隱王孫遊兮不歸芳草生兮萋萋)更水遶人家(楊微之詩流水人家穿作徑)
橋當門巷燕燕鶯鶯飛舞(詩燕燕于飛下上其音山谷詩鶯鶯求朋)
(友憂患同一支)怎得東君長爲主把綠鬢朱顔(選宋玉招)
報道别院笙歌會早試問海棠花昨夜開多少
西江月(春夜)蘇東坡
照野㳽㳽淺浪横空瞹瞹微霄障泥未觧玉驄
驕(唐王濟善觧馬性嘗乘一馬着連乾障泥前有水終不肯渡濟曰此必是惜乾障泥使人)
(觧去便濟李詩臨流不肯渡恐湿錦障泥)我𣣔醉眠芳草(鄭谷草詩香輪莫碾)
(青青破留與遊人共醉眠)可惜一溪明月莫教踏碎瓊瑶
(瓊瑶喻月色)觧鞍欹枕綠楊橋杜宇數声春曉
(東坡自序云春夜行蘄水中過酒家飲酒醉乘月至一溪橋上觧鞍少休及斍巳曉乱山)
(䓤蘢不謂人世也書此詞橋上)
漁家傲(春夜)王介甫
平岸小橋千嶂抱楺藍一水縈花草(選秋水似揉藍)茅
屋數間窗窈窕塵不到時時自有春風掃(唐詩自有)
(清風爲掃門)午枕斍來聞語鳥欹眠似聽朝雞早
(歐陽公詩笑杀汝隂称処士也來馬上听朝雞)忽憶故人今總老(古詩惆悵)
(玉關人巳老)貪夢好茫茫忘了邯鄲道(唐開元中吕翁得神仙術)
(行邯鄲道中息邸舍隱嚢而坐俄見少生芦生自歎穷困翁以枕授生曰子枕吾枕當荣適如)
(志生枕而寐夢登進士第累遷至戶部尚書後以事貶謫忽欠伸而斍翁坐其傍主人炊黍尚)
(未熟也)(雪浪齋日記云荆公此詞略元塵士思〇黃玉林詞選云半山老人此詞)
(極能道閑居之趣)
玉楼春晏同叔
綠楊芳草長亭路年少抛人容易去(薛能惜春詩无計延)
(春日何能留少年)楼頭殘夢五更鍾花底離愁三月雨
無情不似多情苦(坡詞笑漸不聞声漸悄多情却被无情惱)一寸
還成千萬縷天涯地角有窮時(白居易詩春來何処不周遊地)
(角天涯遍始休)只有相思無尽処
(詩眼云晏叔原見蒲傳正云先公平日小詞雖多未嘗作婦人語傳正云錄楊芳草長亭)
(路年少抛人容易去豈非婦人語乎晏曰公謂年少為何語傳正日豈不謂其所歡乎晏)
(曰因公言遂曉楽天詩兩句𣣔留所歡待富貴富貴不來所歡去傳正笑而悟其言之矢然此語)
(意甚為高雅)
千秋歲秦少游
柳邊沙外城郭輕寒退花影乱鶯声碎(杜荀鶴詩風暖)
(鳥声碎日高花影重)飄零疎酒盞離别寬衣帶(杜詩艱難帶城圍)
人不見碧雲暮合(文選日暮碧雲合佳人殊未来)空相對惜
昔西池會鴛鴦同飛盖(王筠詩扁舟泛西池夗央同翠盖)携手
處今誰在(李陵詩携手上河梁滕王閤詩閤中帝子今何在)日邊清夢
断鏡裏朱顔改春去也落紅萬點(杜飄紅万點正愁人)愁
如海(后山詩話云王平甫之子嘗云今語例襲陳言但能轉移耳世称此詞愁如海)
(為新竒不知李後主虞美人詞巳云問君还有幾多愁恰似一江春水向東流但以江為)
(海耳冷斎夜話云少游小詞竒䴡詠歌之想見其神清在絳闕道山之間余兄思禹使)
(余賦崔徽頭子詞因次韻曰半身屏外睡斍唇紅退春思乱芳心碎空餘簮髻玉不見流)
(蘇帶誰與問今人秀韻誰宜對相浦曾同會手弭青羅盖疑是夢中尤在十分春易尽)
(一點情难改多少事却随恨遠連雲海)
蘭陵王張仲宗
卷珠箔朝雨輕隂乍閤欄干外煙柳弄晴芳草
侵階暎紅藥(杜詩映階碧草自春色射眺直省中詩紅薬當階翻)東風如
許悪吹落梢頭嫩萼屏山掩(屏山謂枕屏也)沉水倦薰
(香譜以黑沉水為上品趙令時詩尽日水沉香一缕)中酒心情怕杯勺
尋思舊京洛(韓詩光寵照亰洛古帝王所都之邑)正年少疎狂(杜詩)
(欲填溝壑惟疎放自笑狂夫老更狂)歌笑迷着障泥油璧催梳掠
(障泥事見前注温飛卿詞油璧車輕金犢肥)曾馳道同載上林携手
灯夜初過早共約又争信飄泊寂寞念行樂
任粉淡衣襟音断絃索(元稹詩月高絃索鳴周美成詞燕子樓空暗)
(塵鎻一床絃索)瓊枝璧月春如昨悵别後華表那回雙
鶴(續神記遼東城門有華表柱有白鶴集其上言詩曰有鳥有鳥丁令威去家千年今來歸)
(城郭如故人民非何不斈仙家纍纍)想思前事除夢魂裏暫忘却
(王介甫詩借問道人何所歸)
帝臺春李景元
芳草碧色萋萋遍南陌(江淹别賦春草碧色春水綠波送君南浦傷如)
(之何萋萋事見前注)飛絮亂紅也似知人春愁無力憶得
盈盈拾翠侣(杜佳人拾翠春相問)共携賞鳳城寒食到今
来海角逢春天涯行客愁旋釋還似織淚暗
拭又偷滴(李山甫詩暗垂珠淚滴蚕筐)謾遍倚危欄侭黃昏
也只是暮雲凝碧(文選日暮碧雲合佳人殊未來)拚則而今巳
拚了忘則怎生便忘得又還問鱗鴻試重尋消
息(鱗鴻魚鴈也)
倦尋芳王元澤
露晞向曉簾幕風輕小院閑昼翠逕鶯来驚下
亂紅鋪綉倚危楼登高榭(杜行藏独倚楼月令仲夏可以処臺榭注)
(有木者謂之榭)海棠着雨胭脂透(杜林花着雨胭脂落)筭韶華
又因循過了清明時候(坡詩寒食清明都過了一瓶春水自煎茶)
倦遊燕風光滿目好景良辰誰共携手恨被揄
錢買断兩眉長闘(丁晉公梨花詩春風知價擲榆錢)憶得高陽
人散後(晉山簡每至高陽曾家池飲大醉而歸人歌曰山公時一醉酩酊无所知日暮)
(倒載歸倒着白接㒿遂名池爲高陽也)落花流水(古詩落花有意随流水流)
(水無心恋落花)仍依舊這情懷對東風尽成消瘦
眼兒媚
楊桺絲絲弄輕柔(&KR3877;野柳詩藍染絲絲翠色勻)煙縷織成愁海
棠未雨梨花先雪一半春休而今往事難重
省歸夢遶秦楼(秦楼事見前注)相思只在丁香枝上豆
&KR1958;梢頭
懷舊青門引張子野
乍暖還輕冷風雨晚來方定庭軒寂寞近清明
殘花中酒又是去年病楼頭昼角風吹醒(吕緼)
(詩曉風傳昼角)入夜重門静(易係辝重門擊拆以待暴客)那堪更被
明月隔墻送過秋千影(王禹稱詩月轉秋千影漸斜)
浪淘沙李後主
簾外雨潺潺春意闌珊羅衾不暖五更寒夢裏
不知身是客一餉貪歡(一餉謂一食之頃)独自莫凭
欄無限江山别時容易見時難流水落花春去
也天上人間(杜詩天上秋期近人間月影清李白長恨歌天上人間會相見)
(西清詩話云南唐後主歸朝後每懷江國且念嬪妾散落欝欝不自聊遂作此詞含思懷)
(婉未幾下垂)
浪淘沙歐陽永叔
把酒祝東風且共從容垂楊紫陌洛城東(杜野寺垂)
(楊裏韓塵埃紫陌春)摠是當年携手処遊遍芳叢聚散
苦匆匆此恨無窮今年花勝去年紅可惜明年
花更好知與誰同
青玉案
一年春事都來幾(杜溪邊春事幽)早過了三之二(坡詞春色)
(三分一分塵土二分流水)綠暗紅嫣渾可是綠楊庭院暖風
簾幕有个人憔悴買花載酒長安市(唐夛令欲買桂)
(花重載酒終不似少年遊飲中八仙歌長安市上酒家眠)又爭似家山見
桃李不往東風吹客淚相思難表(李兩鄊千里夢相思)夢
魂無據惟有歸来是
蝶恋花俞克成
夢断池塘驚乍曉(謝灵運傳惠連十歲能属文族兄灵運嘉賞之嘗於西堂思)
(詩竟日不就忽夢惠連即得池塘生春草之句大以有工常謂此語有神助)百舌無
端故作枝頭閙(顧况詩百舌五更頭)報道不禁寒料峭(坡詩)
(春寒料峭羊角傳)未教舒展閑花草尽日簾垂人不
到(張舜民調笑令云云)老去情䟽底事傷春惱(杜傷春怯杜鵑)相
對一樽歸計早玉山不减巫山好(嵇康醉倒如玉山之頽)
蝶恋花
海燕双来歸昼棟簾影無風(文選風簾入双燕)花影頻
移動半醉海棠春睡重(唐明皇嘗召太真妃妃被酒新起帝曰此乃海)
(棠花睡未足耳)綠鬟堆枕香雲擁翠被雙盤金縷鳳
憶得前春有箇人人共花裏鶯声時一弄(韓詩无心)
(花裏烏更與尽情啼晉王徽之問桓伊善笛使人謂曰試謂我一弄)日斜驚起相
思夢(韋蘇州听鶯詩誰家懶婦驚殘夢)
春意聲聲慢
簾移碎影香褪衣襟舊家庭院嫩苔侵(杜詩苔蘇侵門)
(古)東風過尽暮雲鎻綠窗深怕對人閑枕剩衾
楼底輕隂春信断怯登臨(楚詞登山臨水送將歸)断腸
魂夢兩沉沉花飛水遠便從今莫追尋又怎禁
驀地上心
謁金門
愁脉脉(杜牧詩脉脉无言度幾春)目断江南江北(韓熙載詩我本江北)
(人今作江南客再去江北遊齊目无相識)煙樹重重芳信隔小楼山
幾尺細草孤雲斜日(杜夕陽黃細草)一向弄晴天色
簾外落花飛不得東風無氣力(顧雲詩乞與東風殘氣力)
憶秦娥康伯可
春寂寞長安古道東風悪東風惡胭脂滿地杏花零落
(杜林花着雨胭脂落羅隱杏花詩暖氣潜催次弟春梅花巳謝杏花新)臂銷不
柰黃金約(選皓腕約金環)天寒尚怯春衫薄(柘枝詞蹙䄂春衫薄)
春衫薄不禁揾淚爲君弹却
玲瓏四犯周美成
穠李夭桃是舊日潘郎親試春豔自别河陽長
負露房煙臉(晉潘安仁爲河陽令多栽桃李人号曰河陽一縣花李乂山紅露花)
(房自密脾)憔悴鬢點吳霜念想夢魂飛乱嘆昼欄玉
砌都换纔始有緣重見〇夜深偷展香羅薦(劉禹)
(錫詩錦衣羅薦承輕步)暗窗前醉眠蔥蒨浮花浪蘂都相
識(韓詩浮花浪蕊鎮長有)誰更曾擡眼休問蒨色舊香但
認取芳心一點又片時一陣風雨惡吹分散(皮日)
(休桃花賦狂風猛雨一陣紅去)
燕春臺(新添)張子野
䴡日千門(謝靈運詩白日䴡江臯)𬗋煙雙闕(杜詩紫禁正耐烟花繞)
瓊林又報春回殿閤風微當時去燕還來五侯
池舘屏開(漢成帝即位尊王后為太后以王鳳為大司馬大將軍王潭王商王立王)
(根王逢五人同日封侯謂之五侯外滅貴盛莫之與比)探芳菲走馬重簾
人語鱗鱗車幰遠近輕雷(唐都人士女正月半乘車走馬郊中為探)
(春宴會)雕觴霞灔醉幕雲飛楚腰舞柳(魏野柳詩楚腰)
(若使渾相似餓殺宫娥斈不成)宮面粧梅(壽陽公主事見前卷注)金猊夜
暖(香譜香獸以塗金為狻猊之状空其中以燃香使香自口出)羅衣暗香煤
洞府人歸笙歌灯火楼臺(唐詩笙歌歸院落灯火下楼臺)下蓬
萊猶有花上月清影徘徊
賀新郎(春情新添)李玉
篆縷銷金鼎(古詞瑞腦銷金)醉沉沉庭隂轉午(唐詩槐夏)
(午隂凉)畫堂人静芳草王孫如何処(見前注)惟有楊
花糝徑(杜詩糝徑楊花鋪白氊)漸玉枕騰騰春醒簾外殘
紅春巳透鎮無聊殢酒厭厭病(古詞長是每年三月病酒厭厭)
雲鬢乱未忺整江南舊事休重省遍天涯尋
消問息断鴻難倩月滿西楼(唐詩鴈歸南浦人初静月滿西楼酒)
(半醒)凭欄久依舊歸期未定又只恐缻沉金井(李白詩銀)
(缾汲水沉金井)嘶騎不來(古詞郎馬頻嘶竟不來)銀燭暗枉教人
立尽梧桐影誰伴我對鵉鏡(玉林詞話云李君之詞虽不多見然)
(風流醖籍尽於賀新郎一詞矣)
祝英臺(春晚新添)辛幼安
寶釵分(長恨歌釵晉一股合一扇釵擘黃金合分鈿)桃葉渡(金陵懷古晉王)
(献之愛妾名桃葉献之歌以送之云挑葉復挑葉渡江不用楫但道無所苦若虽弟迎接不用)
(揖謂横波急也)煙柳暗南浦怕上層楼十日九風雨断
腸點點飛紅都無人管倩誰喚流鶯声住鬢
邊覷試把花卜歸期纔簮又重數羅帳燈昏哽
咽夢中語(杜詩今夕知何夕灯愁錦悵中又夢斍灯生暈)是他春帶愁
來春歸何處又不觧帶將愁去
念奴嬌(春情新添)李易安
蕭條庭院又斜風細雨(漁父辝斜風細雨不湏歸)重門湏閉
寵柳嬌花寒食近種種惱人天氣險韻詩成扶
頭酒醒别是閑滋味征鴻過尽萬千心事難寄
楼上幾日春寒簾垂四面玉闌干慵倚被冷
香銷新夢斍不許愁人不起清露晨流新桐初
引多少遊春意日高煙歛更看今日晴未
(花庵詞客云前軰常称易安綠肥紅瘦為佳句余亦謂此萹寵柳嬌花之語亦甚竒俊前)
(此未有道之者)
風入松(春晚新添)康伯可
一宵風雨送春歸(歐公詞雨横風狂三月暮)綠暗紅稀昼楼
整日無人到與誰同撚花枝(古詩手撚花枝記月㾗)門外
薔薇開也枝頭梅子酸時玉人應是數歸期
翠歛愁眉塞鴻不到雙魚遠(謂書信少也)嘆楼前流
水難西新恨𣣔題紅葉(見後卷注)東風滿院花飛
金人捧露盤(新添)曾純甫
記神京繁華地舊游蹤正御溝春水溶溶(坡詩随提)
(三月水溶溶)平康巷陌(長安中平康巷妓女所居時謂此巷為風流薮澤)綉鞍金
勒躍青驄(宋子京詞綉轂雕鞍狹路通〇歐詞玉勒雕鞍遊冶処楼高不見章臺路)
觧衣沽酒醉絃管柳綠花紅到如今餘霜鬢
嗟前事夢魂中但寒煙滿目飛蓬(王介甫云六朝旧事随流)
(水但寒烟衰草疑綠)雕欄玉砌(李後主詞雕欄玉砌應猶在)空餘三十
六离宫(選西都賦离宫别舘三十六所)塞笳驚起暮天鴈寂寞
東風(玉林詞選云公東都故老及見中㒷之盛者詞多感慨庚寅春奉使過亰師作)
(金人捧露盤憶秦娥䓁曲萋然有黍离之悲如邯郸道上望叢臺有感作憶秦娥云風䔥瑟邯)
(郸古道傷行客傷行客繁華一瞬不堪思憶〇叢臺歌舞無消息金尊玉管空陳迹空陳迹連天草樹)
(暮雲凝碧亦有感㮣故併錄之)
石州慢(初春感旧新添)張仲宗
寒水依㾗(杜詩寒水依㾗淺)春意漸回沙際(杜詩春從沙際歸)
煙闊溪梅晴照生香冷蘂數枝爭發天涯舊恨
試看幾許消魂(江淹别賦黯然消魂惟别而巳)長亭門外山重
疊不尽眼中青怕黃昏時節情切昼楼深閉想
見東風暗消肌雪(李詢詞縷金衣透雪肌香)辜負枕前雲雨
(見楚㐮王高唐亊注)樽前花月(李詢詞想佳人花下對明月)心期切處
更有多少凄凉殷勤留與歸時說到得再相逢
恰經年離别
水龍吟(春遊摩訶池新添)陸務觀
摩訶池上追遊路紅綠參差春晚韶光妍媚海
棠如醉桃花𣣔䁔桃菜初閑(荆楚記寒食桃菜如今人春日生菜)
禁煙將近(周礼司氏仲春以木鐸徇火禁扵國中)一城絲管看金
鞍爭道(社日花邊宝馬躍金鞍)香車飛盖争先占新亭舘
惆悵年華暗换(坡詞又不道流年暗中偷换)黯銷魂雨收
雲散鏡奩掩月釵梁折鳳秦箏斜鴈(古詞王柱斜飛鴈)
身在天涯乱山孤疊危楼飛觀嘆春來只有楊
花和恨向東風滿
驀山溪(春半新添)張東父
青梅如豆(歐公詞青梅如豆柳如眉)断送春歸去小綠間長
紅看幾處雲歌柳舞偎花識面對月共論心携
素手採香遊踏遍西池路水邊朱戶曾記銷
魂處小立背秋千(&KR1783;詞淚眼問花&KR0901;不語乱紅飛過秋千去)空悵望
娉婷韻度楊花撲面香糝一簾風(寇平叔詞春風不觧禁楊)
(花濛濛乱撲行人面)情脉脉酒厭厭(注見前)回首斜陽暮
酹江月(春恨新添)辛幼安
野棠花落又匆匆過了清明時節剗地東風欺
客夢一枕銀屏寒怯曲岸持觴垂楊立馬此地曾
經别楼空人去舊遊飛燕歸說(坡詞燕子楼空佳人何在空鎻)
(楼中燕)聞道綺陌東頭行人曾見簾底纖纖月
舊恨春江流不盡新恨雲山千疊料得明朝尊
前重見鏡裏花難折也應驚問近來多少華髮
(唐禇遂良帖是遠觀之華髮䔥然此詞作對刊)
摸魚兒(春晚新添)辛幼安
更能消幾番風雨匆匆春又歸去惜春長怕花
開早何况落紅無數春且住見說道天涯芳草
無歸路(韋莊詞独上小楼春𣣔暮望断玉關芳草路)怨春不語筭只
有殷勤畫&KR0585;蛛網盡日惹飛絮長門事凖擬
佳期又誤(柳公權詩不忿前時誤主息巳丼寂寞守公門今朝却得君王顧重入椒)
(房拭淚痕)娥眉曾有人妬千金縱買相如賦脉脉
此情誰訴君莫舞君不見玉環飛燕皆塵土(楊貴)
(妃小字玉環又李白詞借問漢宫誰得似可怜飛燕倚新粧謂玉環飛燕虽一時侍寵今皆)
(化為塵土)閑愁最苦休去倚危欄斜陽正在煙柳断
腸處(鶴林玉露云詞意殊怨斜陽烟柳之句其與未湏愁日暮天際乍輕隂者異矣使在)
(漢書時寧不賈種豆種桃之禍哉愚聞夀皇見此詞頗不悦然終不如罪可謂至德也巳又)
(題江西造口詞欝孤臺下清江水中間多少行人淚西北是長安可怜無數山青山遮不住必)
(竟東流去江晚正愁予山深聞鶴鴣盖南渡之初虜人追隆祐太后御舟至慾此詞造口)
(不及而还幼安因此起興聞鷓鴣之句謂恢復行不得也此曲與)
鷓鴣天(春行即事新添)辛幼安
着意尋春懶便回何如信步兩三杯山纔好處
行還倦詩未成時雨早催(杜牧詩片雲頭上黑應是雨催詩)携
竹杖更芒鞋朱朱粉粉野蒿開誰家寒食歸寧
女笑語柔桑陌上來(晏同叔詞馬笑東鄰女伴采桑徑裏逢迎)
驀山溪(春晴新添)易彦祥
海棠枝上留得嬌鶯語雙燕幾時來並飛入東
風院宇夢回芳草綠遍舊池塘(見西堂夢草事)梨花雪
(杜梨花白雪香)桃花雨(李賀詩桃花乱落如紅雨)畢竟春誰主東
郊拾翠襟䄂霑飛絮寶馬趁雕輪乱紅中香塵
滿路十千斗酒相與買春閑(李白將進酒陳王昔日宴平樂斗酒)
(十千恣歡謔)吳姬唱秦蛾舞拚醉青楼暮
水龍吟(春恨新添)陳同甫
閙花深處層楼畫簾半捲東風軟春歸翠陌平
莎茸嫩垂楊金淺遲日催花淡雲閣雨輕寒輕
䁔(古詞輕暖輕寒正是賞花天氣)恨芳菲世界遊人未賞都付
與鶯和燕寂寞憑高念遠向南楼一声歸鴈
金釵闘草(李白詞百草巧求花下闘只賭)青絲勒馬風流雲散
羅綬分香翠綃封淚幾多幽怨正銷魂又是疎
煙淡月子&KR1169;聲断(杜詩蝴蝶梦中家萬里子&KR1169;枝上月三更)
歸朝歡(春遊新添)馬莊父(古洲)
聽得提壷沽美酒(山谷演雅提胡芦沽美酒鳥名)人道杏花深
處有(見杜牧詩事)杏花狼籍鳥啼風十分春色今無
九麝煤銷永晝青烟飛上庭前柳畫堂深不寒
不暖正是好時候團圓寶月憑纖手(古詞寶扇重尋)
(明月影)暫借歌喉招舞䄂真珠滴破小槽紅(將進酒小)
(槽酒滴真珠紅)香肌縮尽纖羅瘦投分湏白首黃金散
與親和舊(疎廣受乞骸骨歸太子賜金五十斤上加二十斤既歸日具酒食待族人)
(賓客數問其家金尚有幾斤趣賣以供具)且銜杯壮心未落風月長
相守
丹鳳吟(新增)周美成
迤邐春光無頼翠藻翻池黃蜂遊閣朝來風暴
飛絮乱投簾幕生憎暮景倚墻臨岸杏靨夭邪
榆錢輕薄(坡詩未利夭邪來請降歐公池舘揄錢夜雨新)晝永思惟傍
枕睡起無憀殘照猶在庭角况是别離氣味
坐來便覺心緒惡痛引澆愁酒(坡澆愁有半瓶)柰愁濃
如酒無計銷鑠(唐韓琮暖風遲日濃如酒)那堪昏暝蔌蔌半
簷花落弄粉調朱柔素手問何時重握(古今詩語李曰)
(㪯謂徐仲雅曰公均詩如女弄粉調脂)此時此意長怕人道着
闘百花(新增)柳耆卿
煦色韶光明媚輕靄低籠芳樹池塘淺蘸煙蕪
簾幕閑垂風絮春困猒猒抛擲闘草工夫冷落
踏青心緒(荆楚記闘百草之戲杜詩江邊踏青罷)終日扄朱戶
遠恨綿&KR0901;(白此恨綿綿無絶期)淑景遲&KR0901;難度年少傳粉
依前醉眠何處深院無人黃昏乍拆鞦韆空鏁
滿庭花雨
西江月(新添)前人
鳳額綉簾高捲獸環朱戸頻搖兩竿紅日上花稍
春睡猒&KR0901;難斍好夢狂随飛絮閑愁濃勝香
醪(濁酒曰醪)不成雨暮與雲朝(見前㐮王事注)又是韶光過了
浪淘沙慢(新添)周美成
晝隂重霜凋岸草霧隱城堞(杜詩霧隱半郊樹)南陌脂
車待發(左傳巾車脂轄)東門帳飲乍闕(西漢䟽廣為太付兄子受為少)
(傳在位五歲廣上䟽乞骸骨上許之公卿大夫故人邑子設祖道供帳東都門外送者車數百)
(輛之)正拂面垂楊堪䌫結(李白賦醉愁心於垂陽随柔条以斜結)掩
紅淚玉手親折(䴡情集与裴質書以軟綃聚紅淚為寄杜甫象床玉手乱)
(敫紅)念漢浦离鴻去何許經時信音絶(杜离鴻失所望)
情切望中地遠天闊向露冷風清無人處耿耿
寒漏咽嗟萬事難忘惟是離别(東坡云李珪曰人世万事惟别)
(离最難)翠尊未竭憑断雲留取西楼殘月羅帶光
鮫綃衾疊連環觧舊香頓歇怨歌永瓊壷敲尽
缺(武帝每竒以如意打玉壷壷壷尽缺)恨春去不與人期弄夜
色空餘滿地梨花雪(麗情集无双竒庭下梨花雪四垂)
憶舊遊(新添)周美成
記愁横淺黛淚洗紅鉛門掩秋宵(柳詩門掩候中秋)墜
葉驚离思听寒螿夜泣乱雨瀟瀟鳳釵半脱雲
鬢窗影烛花搖漸暗竹敲凉疎螢照曉兩地魂
銷(韓愈雨地先千里江淹賦黯然銷魂)迢迢問音信道徑底花
隂時認鳴鑣也擬臨朱戶嘆因郎憔悴羞見郎
招(䴡情集崔氏與張生詩自從别後减容光万轉千回懶下床不為傍人羞不見為郎憔悴)
(却羞郎)舊巢更有新燕楊柳拂河橋(宋之問詩旦别河橋楊柳)
(風夕卧伊川桃李月)但滿眼京塵東風竟日吹露桃
春情瑞鶴仙歐陽永叔
臉霞紅印枕睡斍來冠兒還是不整屏間麝煤
冷但眉山壓翠(韓詩大字浮脩眉濃綠昼新就今俗粧有遠山眉者)淚珠
弹粉(李茫茫淚如珠)堂深晝永燕交飛風簾露井(謝風簾入)
(双燕又杜露井凍銀床)恨無人與說相思(李白詩更報長相思)迅日
帶圍寬盡(宋沈約字休文武帝立累迁光禄大夫初幼処端揆有志合司而帝終不)
(用乃求外出以書陳情於䔥俛言巳老病百日數旬革帶常應移孔以手握臂率許月小半分)
(欲謝事求歸老之秋)重省殘灯朱幌淡月紗窗那時風
景(韓詩肖肖凮景寒)陽臺路遠雲雨夢便无凖(文選宋玉高唐)
(賦昔先王遊高唐書寢夢一婦人曰妾巫山之女也爲高唐之客聞君遊高唐愿薦寝席王因幸)
(之去而辝曰妾在巫山之陽高丘之阻朝爲行雲暮爲行雨朝朝暮暮陽臺之下)
待歸來先指花梢教看却把心期細問問因循
過了青春怎生意穏
薄倖賀方回
淡粧多態更的的頻曰眄睞(杜詩的的近南溟)便認得
琴心先許與綰合歡双帶(前司馬相如傳卓王孫有女文君新寡相)
(如以琴心挑之使文君夜奔相如白居易柘枝詞紫衫微捲合歡花)記昼堂風月
逢迎輕顰淺笑嬌无柰(韓愈詩客子歌無柰)向睡鴨炉邊
翔鴛屏裏羞把香羅偷觧自過了收灯後都
不見踏青挑菜(荆楚記端午日踏百草今人闘百草之戲也又寒食挑菜如今)
(人春日生菜)幾回憑双燕丁寧深意往来翻恨重簾
礙約何時再正春濃酒暖人閑晝永无聊頼(杜詩)
(韋曲花无頼)懨懨睡起(湛露詩厭厭夜飲)猶有花梢日在
清平楽趙德麟
春風依舊(崔護詩桃花依舊笑東風)着意隋堤柳(隋厭帝自扳偖引河)
(逹干淮河謂之御何河畔築御道植以桺)搓得鵝兒黃欲就(荆公詩弄日鵝)
(黃裊裊垂)天氣清明時候去年紫陌青門今宵雨
魄雲魂断送一生憔悴(韓文公詩断送一生惟有酒)只消幾
箇黃昏
阮郎歸李後主
東風吹水日㗸山(記月令孟春之月東風觧東李白詩青山猶銜半边日)
春來長是閑落花狼籍酒闌珊笙歌醉夢間(李白)
(詩風光去処滿笙歌韓文公詩莫將世事憂身事湏教人間比夢間)
春睡覺晚粧殘(宫詞粧倚闌干淚頻桩復残)無人整翠鬟
留連光景惜朱顔黃昏人倚欄(李白詩沉香亭北倚闌干)
阮郎歸歐陽永叔
南園春半踏青時風和聞馬嘶(杜穿花今馬嘶)青梅如
豆柳如眉日長蝴蝶飛花露重(李白詩白露温花時)草煙低(杜水)
(煙通徑草)人家簾幕垂秋千慵困觧羅衣(古今藝術秋千北方)
(戎戲也李白詩何由一相見滅烛觧羅衣)畫堂双燕飛
浣溪沙
雨過殘紅温未飛(王建宫詞樹頭樹底覓殘紅)珠簾一帶透
斜暉遊蜂釀蜜竊香歸金屋無人風竹乱(李詩)
(貯之黃金屋)夜篝盡日水沉微一春湏有憶人時
春意玉楼春温飛卿
家臨長信往來道乳燕雙雙拂煙草油璧車輕
金犢肥流蘇帳曉春雞報(倦遊錄流蘇者乃盤線繪組之毬五色錯)
(為之同心而下垂者也)籠中嬌鳥暖猶睡(文選習習籠中鳥杜沙)
(暖睡夗央)簾外落花閑不掃(杜花逕不曾綠客掃)衰桃一樹近
前池似惜容顔鏡中老(李白詩坐愁紅顔老)(苕溪漁隱日飛卿作)
(此晚春曲殊有富貴佳致)
滿江紅(春晚)張仲宗
春水連天桃花浪幾番風悪(杜春&KR1413;詩三月桃花浪江流復舊痕)
雲乍起(唐詩别路雲初起)遠山遮尽晚風还作綠遍芳
洲生杜若(選庾信詩流水桃花色春洲杜若香)楚帆帶雨煙中落
(杜詩春帆細雨来)認向來沙觜共停橈傷飄泊寒猶
在衾偏薄腸𣣔断愁難着(李白詩美人不来空断腸)倚蓬窗
無寐引杯孤酌(杜詩看劒引杯長馬周悠然独酌)寒食清明都
過了(東坡詩寒食清明都過了石泉槐火一時新)可憐辜負年時約
想小楼日日望歸舟(杜詩眼前今古意江漢一歸舟)人如削
滿江紅(暮春)晁無咎
東武南城新堤固漣漪初溢(伐檀詩河水清且漣漪)隱隱
遍長林高阜卧紅堆碧枝上殘花吹盡也與君
試向江邊覓問向前猶有幾多春三之一(葉道卿賀)
(聖朝詞三分春色二分愁悶一分風雨)宫裏事何時畢風雨外
無多日相將泛曲水滿城争出君不見蘭亭脩
禊事當時座上皆豪逸到如今脩竹滿山隂空
陳迹(晉王羲之三月三日蘭亭記永和九年暮春之初會扵會稽山隂之蘭亭脩禊事也)
(此地有崇山峻嶺茂林脩竹又有清流激湍引以為流觴曲水暢叙幽情是日也天朗氣清惠)
(風和暢云云俯仰之間以為陳迹)
臨冮仙
綠暗汀洲三月暮落花風静收垂楊低映木
蘭舟(李嶠分隂行木蘭為楫桂為舟)半篙春水滑一叚夕陽愁
(李白月光𣣔到長門殿别作深宮一叚愁選花䲧夕陽遲)
㶚水橋東回首處(開元天宝遺事長安東㶚陵有橋迎来送往皆至此)
(人呼為銷魂橋)美人親上簾鈎青鵉無計入紅楼行雲
歸楚峽飛夢到楊州
蝶恋花蘇東坡
花褪殘紅青杏小燕子來時(鄭谷杏花詩双燕却來時)綠水
人家遶(楊微之詩流水人家穿竹徑)枝上柳綿吹又少天涯
何處無芳草(唐詩在處有芳草)墻裏秋千墻外道墻
外行人墻裏佳人笑笑漸不聞聲漸悄多情却
被無情惱(古今詞話予得此詞真本扵友人処極有理趣綠水人家遶非遶字)
(乃曰人家曉曉字与遶字盖霄壌也)
蝶恋花晏同叔
簾幕風輕雙語燕(晏殊詩簾幕中間燕子飛)午醉醒來柳絮
飛撩乱心事一春猶未見餘花落尽青苔院(李白詩落花寂)
(寂委青苔)百尺朱楼閑倚徧(楊億詩危楼高百尺)薄雨濃雲
抵死遮人面消息未知歸早晚(杜詩去住勤此無消息)斜
陽只送平波遠
蝶恋花歐陽永叔
庭院深深深幾許楊柳堆煙簾幕无重數金勒雕
鞍遊冶処(杜詩白馬嚼囓黃金勒李白詩花月醉雕鞍)楼高不見章
臺路(初學記秦有章臺路)雨横風狂三月暮門掩黃昏
(潘䦘宫詞花落黃昏空掩門)無計留春住(薛能惜春詩無計延春日何能留少年)
淚眼問花花不語乱紅飛過秋千去
(易安居士序歐陽公作蝶恋花有深深深幾許之句予酷愛之用其語作庭院深深數闋)
(其声即旧臨江仙也)
浣溪沙(春暮)周美成
樓上晴天碧四垂(杜晴天捲片雲)楼前芳草接天涯勸
君莫上最高梯新笋看成堂下竹落花都上
燕巢泥(鄭谷燕詩落花徑裏得泥香)忍听林表杜鵑啼
如夢令(春晩)
池上春歸何処滿目殘花飛絮(韓文公詩柳巷还飛絮)孤
舘悄無人夢断月堤歸路無緒無緒簾外五更
風雨
如夢令李易安
昨花雨疎風驟濃睡不消殘酒(盧仝茶奇日高丈五睡正濃)
試問捲簾人却道海棠依舊知否知否應是綠
肥紅瘦(苕溪漁隱云近時婦人能文詞如李易安頗知佳句如云綠肥紅瘦只此)
(語甚新又九日詞簾捲西風人似黃花瘦此言亦婦人所難到也)
武陵春
風住塵香花已尽日晚倦梳頭物是人非事事
休𣣔語淚先流聞說双溪春尚好(文選明月双溪水清風八)
(誅楼)也擬泛輕舟只恐雙溪舴艋舟載不動許多
愁
怨王孫
夢断漏悄愁濃酒惱寶枕生寒翠屏向曉(杜翠屏宜)
(晩對)門外誰掃殘紅夜来風(選落花詩落尽万株紅無人系晚風)
玉簫声断人何處(列仙傳肖史者秦穆王府人善吹肖秦穆公女弄玉)
(吹肖作鳳鳴後随鳳去)春又去忍把歸期負此情此恨此
際擬託行雲問東君(杜詩東君曰回暖律上)
青玉案
凌波不過横塘路(洛神賦凌波微步羅韈生塵)但目送芳塵去
(晉王嘉拾遺記石虎起楼四十丈雜宝異香為屑風作則揚之名曰芳塵)錦瑟年華
誰與度(杜醉卧佳人錦瑟傍)月楼花院綺窗朱戶惟有春
知處(古詩交䟽結綺窗韓詩黃簾綠幕朱戸閑)碧雲冉冉衡皐
暮綵筆空題断腸句(杜詞彫章五滿筆如杠梅花滿枝空断腸)試問
閑愁知幾許一川煙草(杜水煖通草徑或曰川豈有草乎應之曰杜江)
(白草纖纖無名江上草豈得無草乎)滿城風絮梅子黃時雨(杜四)
(月熟黃梅生梅熟時多雨)(潘子真詩話世称方回所作梅子黃時雨為絶唱盖用宼莱公)
(語也寇云杜鵑啼処血成花梅子黃時雨如霧)
點絳唇
紅杏飄香(李賀梨花詩曲水飄香去不回)柳含煙翠拖金縷(王禹)
(称柳詩丹禁拖金縷)水邊朱戸門掩黃昏雨(媿野詩黃昏微雨堪惆帳)
燭影搖紅一枕傷春緒歸不去鳳楼何處(秦穆)
(公女弄玉登楼吹肖感鳳來)芳草迷歸路(劉安招隱詩王孫遊兮不歸芳草生)
(兮萋萋)
柳梢青
子規啼血(寇莱公詩杜鵑啼処血成花)可憐又是春歸時節
滿院東風海棠鋪綉梨花飛雪丁香露泣殘
枝誚未比愁腸寸結自是休又多情多感不干
凮月(沈休文事見未卷瑞鶴伈注)
賀聖朝葉道卿
滿斟綠醑留君住莫匆匆歸去(杜詩相逢難衮衮告别莫匆匆)
三分春色二分愁悶一分風雨花開花謝都
來幾日且高歌休訴(杜詩回首且高歌)知他來歲牡丹
時候相逢何處
鳳凰閣
遍園林綠暗渾如翠幄(陸士衡詩密葉成翠幄)下無一片
是花萼(杜詩一片花飛减却春)可恨狂風横雨忒煞情薄
尽底把韶華送却楊花無柰是處穿簾透幕
豈知人意正瀟索(李白詩世路如秋風相逢尽肖索)春去也這
般愁沒処安着怎柰向黃昏院落
天仙子張子野
水調數声持酒听(水調歌頭曲名)午醉醒來愁未醒送
春春去幾時回(韓詩吏人休报事公作送春詩)臨晚鏡傷流景
往事後期空記省沙上並禽池上瞑雲破月
來花弄影重重翠幕密遮灯風不定人初静明
日落紅應滿徑
(古今詩話有客謂張子野曰人皆謂公張三中卽心中事眼中淚意中人也公曰何不目)
(之為張三影客不曉公曰雲破月來花弄影嬌柔擲起薕壓捲花影柳徑無人墜飛絮無)
(影此余平生所得志〇高齊詩話子野嘗有詩云浮萍断処見山影又長短句云雲破月)
(來花弄影又云隔墻送過秋千影並膾炙人口世謂張三影按苕溪漁隱云細末三說當)
(以古今詩話所載三影為勝)
卜筭子僧皎如晦
有意送春歸無計留春住(薛能詩無計延春日何能留少年)
畢竟年年用着來何似休歸去目断楚天遥
(文選目断行雲)不見春歸路風急桃花也似愁點點飛
紅雨(李賀將進酒桃花乱落如紅雨)
祝英臺近
剪酴醿移紅藥深院教鸚鵡(明皇雜錄天宝鸚鵡奍宫中号雪衣)
(娘又明皇封鸚鵡為綠衣使者)消遣宿酲欹枕熏沉炷自從
載酒西湖探梅南浦久不見雪兒歌舞恨无
據因甚不展眉頭凝愁過百五(荆楚歲時記冬至後百五日為)
(寒食)雙燕見情難寄断腸句(選䄂中有短書𣣔寄双飛燕)可怜
淚濕青綃怨題紅葉落花乱一簾風雨(唐詩流水何太)
(急深官尽日閑慇懃謝紅葉好去到人間)
高陽臺
紅入桃腮青回柳眼韶華巳破三分人不歸來
空教草怨王孫平明幾點催花雨夢半闌欹枕
初聞問東君因甚將春老却閑人東郊十里
香塵旋安排玉勒整頓雕輪趁取芳時去尋島
上紅雲朱衣引馬黃金帶筭到頭總是虚名莫
閑愁一半悲秋一半傷春
玉楼春(春睡新添)歐陽烱
日照玉楼花似錦楼上醉和春色寢綠楊風送
小鶯声殘夢不成離玉枕(韋蘇州听鶯曲誰家懶婦驚殘夢)
堪爱晚來韶景甚宝柱秦筝方再品(初學記筝乃蒙恬所)
(造故曰秦筝曾貫休詩云刻成筝柱鴈相俟)青娥紅臉笑來迎又
向海棠花下飲
江神子(春别新添)蘇子瞻
天涯流落思無窮既相逢却匆匆(白樂天琵琶行同是天涯)
(流落人相逢何必曾相識)携手佳人和淚折殘紅爲問東風
餘幾許(韓詩春餘幾許時)春縱在與誰同隨堤三月
水溶溶背歸鴻去吳中回望彭城清泗與淮通
寄我相思千點淚流不到楚江東
水蘭花令(春晚新添)賈子明
都城水綠嬉遊處仙棹往來人笑語紅随遠浪
泛桃花雪散平堤飛柳絮(韓柳巷还飛絮)東君欲共春歸去一陣狂風
和驟雨碧油紅旆錦障泥斜日畫橋芳草路
(花庵詞客云公平生惟賦此一詞極有風味)
燭影搖紅(春恨新添)王晉進
香臉輕勻黛眉巧畫宫粧淺(楊帝宫中角昼長蛾眉司宫吏日給)
(螺子黛五斛)風流天賦與精神全在嬌波轉(古詞盻盻秋波)
(秋波日也)早是縈心可慣(高孝綽歌曰暮縈心曲)更那堪頻頻
顧盻幾回得見見了還休争如不見燭影搖
紅夜闌飲散春宵短(長恨歌春宵苦短日高起)當時誰解唱
陽關(王维詩勸君更尽一杯酒西出陽關無故人)離恨天涯遠無柰
雲收雨散凭闌干東風淚眼海棠開後燕子来
時黃昏庭院(潘閬宫詞花落黃昏空掩門)
風流子(初春新添)秦少游
東風吹碧草年華換行客老滄洲見梅吐舊英
柳搖新綠惱人春色還上枝頭(古詞春色惱人眠不得)寸
心乱北隨雲黯黯東逐水悠悠(詠史詩夕陽東去水悠悠)斜
日半山瞑煙兩岸數聲橫笛一葉扁舟青門
同携手前歡記渾似夢裏楊州誰念断腸南陌
回首西楼筭天長地久有時有尽柰何綿綿此
恨無休(長恨歌天長地久有時尽此恨綿綿無絶期)擬待倩人說與
生怕伊愁
望湘人(春思新添)賀方回
厭鶯聲到枕花氣動簾醉魂愁夢相半被惜餘
薰(見前注)帶驚剩眼(王介甫詞平昔愁寬帶眼又詳見沈約陳情事)幾許
傷春春晚淚竹㾗鮮(舜二妃葬舜于九嶷山洒淚於竹竹成班㾗)佩
蘭香老(楚詞紉秋蘭以為佩)湘天濃暖記小江風月佳時
屡約非烟游伴湏信鵉弦易断(陶詩上弦驚别鶴下弦离)
(孤鵉)柰雲和再鼓曲終人遠(礼大司樂雲和之瑟冬至日扵圜丘之地)
(上奏之〇錢起湘灵鼓瑟詩曲終人不見江上數峯青)認羅襪無蹤舊處
弄波清淺(洛神賦凌微步羅襪生塵)青翰棹艤曰蘋洲畔(寇凖)
(詩江南春尽离腸断蘋滿江洲人未歸)儘目臨臯飛觀不觧寄一字
相思幸有歸來雙燕
洞仙歌(初春新添)李元膺
雪雲散盡放曉晴庭院楊柳於人便青眼(辛夤遜柳)
(詩纔聞暖氣先開眼直待和風始展眉)更風流多處一點梅心相
映遠約略嚬輕笑淺一年春好處(韓退之詩最是一年)
(春好處絶勝烟柳滿皇都)不在濃芳小豔疎香最嬌軟到清
明時候百紫千紅花正亂(韓詩百般紅紫闘芳菲〇古詩万紫千紅)
(暗剪裁)巳失春風一半早占取韶光共追遊但莫
(東陵侯秦破平為布衣種瓜賣)彭澤歸來左右琴書自樂松菊
相依(陶潜為彭澤令不樂賦歸去来辞曰樂琴書以消憂又曰三徑就荒松菊猶存)
何况風流鬢未華多謝故人親馳鄭驛(史記鄭當時為)
(太子賓客置驛馬諸郊清謝賓客)時倒融尊(後漢北海孔融拜太中大夫聀閑賓)
(客日盈其門常嘆曰座上客常滿樽中酒不空吾無憂矣)勸此淹留(韓詩勸我此淹晉)
共過芳時翻令倦客思家(陸士衡詩余本倦遊客毛友詩半生為客)
(倦思家)瑞鶴仙悄郊原帶郭
多䴡(春景新添)聶寇卿
想人生美景良辰堪惜向其間賞心樂事古來
難是并得(滕王閣記四美具二難并注云四美者美景良辰賞心樂事是也二難者)
(賓主俱賢是也)况東城鳳臺沁苑泛晴波淺照金碧露
洗華桐烟霏絲柳(周書曰清明之日桐始華唐詞云烟鎻柳絲長)
綠隂搖曳蕩春一色畫堂迥玉簮瓊佩高繪尽
詞客(一本扵此分叚)清歡久重然絳䗶别就瑶席有
翩若輕鴻體態(教坊記樂者舞之衮或象驚鴻或如飛燕婆娑舞態也)暮
為行雨標格(朝雲暮雨事詳見前注)逞朱唇緩歌妖䴡似
听流鶯乱花隔幔舞縈回嬌鬟低軃腰肢纖細
困無力忍分散彩雲歸後何處更尋覓(白樂天云彩雲)
(易散琉璃碎)休辭醉明月好花莫謾輕擲
(花庵詞客云寇卿之詞不多見如此篇亦可謂才情冨豔矣其露洗華桐四句又所謂玉中)
(之拱璧珠中少夜光每一觀之撫玩無歝)
草堂詩餘前卷上
增修菚註妙選羣英草堂詩餘卷下
名賢詞話
春意二郎神(春怨)徐幹臣
悶來彈鵲又攪碎一簾花影(杜荀鶴詩風煖鳥声碎日高花影重)
謾試着春衫還思纖手(選詩蹙䄂春衫薄古詩纖纖出素手)薰徹
金虬烬冷動是愁端如何向更&KR0988;得新来多病
(杜詩多病所需惟藥物微軀此外更何求)嗟舊日沈腰(宋書沈休文武帝立累迁)
(光禄大夫初幼処端撥有志台司而帝終不用乃求外出以書陳情扵蕭俛言己老病百日數)
(旬革帶嘗應移孔以手幄臂率計月小半分𣣔謝事求歸老之秋有詞云莫怪沈腰易瘦)
而今潘鬢(秋典賦班之虎以丞升兮素髮飄以垂領)怎堪臨鏡重
省别時淚漬羅襟(洛神賦羅𬒮以掩涕兮淚流襟之浪浪)猶凝料
爲我厭厭日高慵起長託春酲未醒鴈足不來
(蘇武傳天子射上林中得鴈足繋帛書)馬蹄難駐門掩一庭芳景
空佇立盡日欄干倚遍(李詩觧釋春凮無限恨沉香亭北倚欄干)晝
長人静(温庭筠詩吳不動楚山晚花壓闌干春昼長)(苕溪漁隱云馬蹄難駐駐)
(字作去字語意乃佳古今詩話悶字深有意義鵲本喜声為其無憑乃悶而弹之)
春怨念奴嬌沈公𫐠
杏花過雨(杜許過雨乱紅蕖)漸殘紅零落胭脂顔色(杜詩)
(林花着雨胭脂落又唐詩却嫌脂粉涴顔色)流水飄香人漸遠(唐李賀詩曲水)
(飄香去不歸杜詩暗水流花徑)難託春心脉脉(韓文公詩年少逐春心杜牧之)
(詩脉脉無言度幾春)恨别王孫(楚詞王孫遊兮不歸芳草生兮妻萋)墻隂目
断(選目断行雲)手把青梅摘(李白詩郎騎竹馬来遶宋弄青梅)金鞍
何處綠楊依舊南陌(蘇少卿詩青駹馬繫綠楊隂前漢食貨志阡陌注南)
(北曰阡東西日陌)消散雲雨須臾(宋玉高唐賦朝為行雲暮為行雨李詩雲)
(雨巫山枉断腸)多情因甚又輕離輕拆(李白詩春風太多情又寄聲西)
(北鴻贈尔慰离折)燕語千般(僧斎巳鶯詩曉耒枝上千般語)争觧說些
子伊家消息(杜詩去住彼此無消息)厚約深盟除非重見
見了方端的而今無柰(韓文客子歌無柰)寸腸千恨堆積
錦堂春趙德麟
楼上縈簾弱絮墻頭礙月低花年年春事關
心事腸断欲棲鴉(選詩帝殺後棲鴉)舞鏡鵉衾翠减
(異苑罽賓國王獲一鵉懸鏡照之鸞乃舞)啼珠鳳蠟紅斜重門不鎻
想思夢随意遶天涯(苕溪叢話趙德麟重門不鎻相思夢随意遶天涯徐師)
(川門外重重疊疊山遮不断愁來路二詞造語不同其意絶相類)
畫堂春
落紅鋪徑水平池弄晴小雨霏霏(杜詩寒雨下霏霏)杏
花憔悴杜鵑啼無柰春歸(蜀記昔有姓杜名字号望帝者死化為子)
(規鳥一名鵑蜀人遂於鵑字加杜姓謂之杜鵑又直為之杜宇又華陽凮俗錄杜鵑其大如鵲)
(而羽鳥声哀而吻有血土人云聞其初声必有别离之苦惟田家猴其声鳴以㒷農事盖其鳴)
(時正春歸之祭)柳外畫楼獨上凭欄手撚花枝放花
無語對斜暉此恨誰知
畫堂春(春怨)秦少游
東風吹柳日初長雨餘芳草斜陽杏花零落燕
泥香睡損紅粧(古詩娥娥紅粉粧)香篆暗消鵉鳳畫屏縈遶瀟
湘暮寒輕透薄羅裳無限思量(古今詞話少游昼堂春雨)
(餘芳草斜陽杏花零落燕泥香之句善於状景物至於香篆暗銷鵉鳳晝屏縈遶瀟湘二句)
(便含蓄无限思量意思此其有感而作也)
鷓鴣天(春閨)
枝上流鶯和淚聞新啼㾗間舊啼㾗(杜詩啼血■啼㾗)
一春魚鴈無消息(文選古楽府客從遠方来遺我双鯉魚呼童烹鯉魚中有)
(尺素書又贈徐書寄書雲間鴈為我西北飛杜去住彼此無消息)千里關山勞
夢魂無一語對芳樽(杜詩定知相見日爛漫倒芳樽)安排腸
断到黃昏(李美人不耒空断腸和清梅詩暗香浮動月黃昏)甫能炙得
燈兒了雨打梨花深閉門(長恨歌梨花一枝春帶雨杜愁時早閉門)
(古今詞話此詞形容愁怨之意最工如後疊甫能炙得灯兒了雨打梨花深閉門頗有言外之意)
浣溪沙(春閨)
青杏園林煑酒香佳人初試薄羅裳柳絲搖曳
燕飛忙(魏野柳詩凮縷綠絲齊)乍雨乍晴花易老(阮氏詞乍)
(雨乍晴輕暖輕寒漸近賞花時節)閑愁閑悶日偏長爲誰消瘦
減容光(唐詩水邊消瘦為誰愁)
踏莎行寇平叔
春色將闌鶯声漸老紅英落盡青梅小(張舜民調笑令)
(紅英落地無人到此度劉郎去路迷韓詩落英千尺堕遊絲百文飄施肩吾詩落尽萬株紅無)
(人繋晚凮)畫堂人静雨濛濛屏山半掩餘香裊密
約沉沉離情杳杳(李應是别離情)菱花塵滿慵將照(白氏)
(六帖魏武帝有菱花鏡)倚楼無語欲魂銷(江淹别賦黯然銷魂惟别而巳)
長空黯淡連芳草(西都賦芳草被堤)
謁金門馮延巳
風乍起(宋玉風賦風生扵地起扵高蘋之未)吹皺一池春水(江淹别賦)
(春水綠波)閑引鴛鴦芳徑裏手挼紅杏蘂闘鴨欄
干獨倚(唐陸龜蒙有闘鴨闌李白詩沉香亭北倚闌干)碧玉搔頭斜墜
(長恨歌翠翹金雀玉搔頭)終日望君君不至舉頭聞鵲喜
(雪浪齋日記南唐詞集云馮延巳作謁金門風乍起李中主云吹皺一池春水千卿何事)
(對曰未若陛下細雨夢回清漏永小楼吹徹玉笙寒也)
長相思
紅滿枝綠滿枝(杜花開滿故枝)宿雨厭厭睡起遅(湛露詩厭)
(厭夜飲)閑庭花影移憶歸期數歸期(依詩眉間黃色巳歸期)
夢見雖多相見稀相逢知幾時
八六子秦少游
倚危亭恨如芳草萋萋剗尽還生(文選王孫遊兮不歸芳草)
(生兮萋萋)念柳外青驄别後(刘貢父詩戶外青驄響玉蹄)水邊紅
𬒮分時愴然暗驚無端天與娉婷夜月一簾
幽夢春風十里柔情(鮑昭行条詞春風大多情)怎柰向歡娛
(文選朝朝多歡娛)漸随流水(李詩竒声逐水流)素絃声断(晉陶潜傳)
(有素琴一張絃徽不具也)翠綃香减那堪那片片飛花弄晚
(杜詩一片花飛减却春)濛濛殘雨籠晴(東山詩零雨六蒙蒙)正銷凝
黃鸝又啼數声(李白詩碧樹鳴黃鸝)
眼兒媚
楼上黃昏杏花寒(杜牧燕詩長是江楼使君伴黃昏長是倚欄干)斜月
小欄干一雙燕子(謝玄暉詩風簾入双燕)兩行歸鴈畫角
声殘(杜牧聞角詩驚起暮天沙上鴈海門斜去兩三行)綺窗人在東
風裏(選古詩交䟽結綺窗李東風扇淑氣)無語對春閒也應似舊
盈盈秋水(山谷詩新媚機頭眉黛愁女兒捕口眼波秋)淡淡春山(謂佳)
(人眉如淡掃春山也)
桃源憶故人
碧紗影弄東風曉(李詩東風扇淑氣)一夜海棠開了枝
上數声啼鳥粧點知多少妬雲恨雨腰肢裊
眉黛不忺重掃(鄭谷詩眉黛着時頻)薄倖不来春老羞帶
宜男草(宜男草名)
春恨浣溪沙(此調乃攤破浣溪沙一名山茶子)李景
手捲真珠上玉鈎(李白詩真珠高捲對簾鈎杜風簾自上鈎)依前春
恨鎻重楼風裏落花誰是主(陳謝貞詩風定花猶落)思悠
悠(李詩極目心悠悠)青鳥不傳雲外信(漢武帝好神仙乃築灵臺)
(設祭西王母感得王母与帝將仙桃下至漢宮妃王母欲下先有青鳥一双㗸書报帝帝與王)
(母相見後升雲駕而去胡曾詩青鳥西况隴樹秋摭遺青鳥去時雲路断)丁香空結
雨中愁回首綠波三峽暮接天流(杜詞源倒流三峽水)
(温叟詩話李景有曲手捲真珠上玉鈎或改為珠簾舒信道有曲云十年馬上春如夢或改云)
(如春夢非所謂知音)
浣溪沙
風壓輕雲貼水飛乍晴池舘燕爭泥(李堯夫燕詩江上飛)
(高雨乍情)沈郎多病不勝衣(沈約事見前注)沙上未聞鴻
鴈信(歐陽公詩驚起暮天沙上鴈)竹間時有鷓鴣啼(李詩苦竹南枝)
(鷓鴣啼)此情惟有落花知
浣溪沙
一曲新詞酒一杯(敏揵詩千首飄零酒一杯)去年天氣舊亭
臺夕陽西下幾時回無可柰何花落去似曾
相識燕歸來小園香徑独徘徊
(風隱叢話晏元献公赴杭州道過維陽憩大明寺冥目徐行使侍吏誦璧間詩板戒其勿)
(言爵里姓名終篇者無幾又俾别誦一詩云水調隋宫曲當年亦丸成哀音已亡國廢沼)
(尚留名義鳳終陳迹鳴蛙只廢声凄凉不可問落日下荒城徐間之江都尉王琪詩也召)
(至同飯又同步遊池上春晩已有落花晏云每得句書墻璧間或弥年未嘗強對且如無)
(可柰何花落去至今未能也王應声曰佀曾相識燕歸來此辝置舘)
卜筭子秦處度
春透水波明寒峭花枝瘦極目煙中百尺樓(杜極目)
(揔無波楊文公詩楼危高百尺)人在楼中否四和裊金鳬(四和)
(謂香金鳬謂香鴉也)雙陸思纖手(双陸棋也選纖纖出素手)擬倩東風
浣此情情更濃如酒
謁金門
鴛鴦浦春漲一江花雨(柳子厚詩春浦漲桃花)隔岸數声
初過櫓(韓詩香風隔岸聞杜詩柔櫓輕鷗外)曉風生碧樹舟
子相呼相語(詩招招舟子杜詩相呼相近水中鷗)載取暮愁歸去
(杜詩載得暮愁歸)寒食江村芳草路(杜詩寒食江村路)愁来無
着処
謁金門
空相憶(杜詩見酒湏相隱憶)無計與傳消息天上嫦娥人
不識(後漢書注姮娥奔月謂身為蟾蜍又杜詩莫教明月去晉着醉姮娥)寄書何
處覓春睡斍來無力(長恨歌侍兒扶起嬌無力始是新承恩澤時)
不忍把伊書跡滿院落花春寂寂(王維詩落花寂寂啼山鳥)
(又杜詩寂寂春將晚)断腸芳草碧(李白詩今成断腸草)
謁金門
春雨足(詩信南山益之以霡霂旣優旣握既沽旣足注春小雨也)染就一溪
新綠柳外飛來双羽玉(杜甫鷗詩却思双玉羽)弄晴相對
浴(杜天睛喜浴鳬)楼外翠簾高軸倚遍欄干幾曲雲
淡水平煙樹簇寸心千里目
(杜欲使寸心傾選宋玉招䰟注眇然遠視目極千里)
生查子晏叔原
金鞍美少年(杜詩後邊簇馬立金鞍又詩瀟洒美少年)去躍青驄馬
(劉貢父詩天外青驄響玉蹄)牽繋玉楼人翠被春夜寒(選翡翠未)
(被爛齊光)消息未歸來(杜詩去住彼此無消息)寒食梨花謝
(歲時記冬至後一百五百謂之寒食)無處說相思背立秋千下(秋千北方)
(戌戲)
探春令
綠楊枝上曉鶯啼(僧斉巳鶯詩避人双入綠楊深)報融和天氣
被數声吹入紗窗裏又驚起嬌娥睡綠雲斜
嚲金釵墜(阿房宮賦綠云擾擾梳曉鬟也張祐客淮南幕中赴宴時杜紫微為攴使)
(南座有属意之処索骰子賭酒牧微吟曰骰子廵廵褁手拈無因得見玉纖纖祐應之曰但知)
(假道金釵落彷彿还應露指尖)惹芳心如醉為少年濕了鮫綃
帕上都是相思淚
如夢令
楼外殘陽紅滿春入柳條將半(柳詩青入柳條新)桃李
不禁風回首落英無限腸断腸断人共楚天俱
遠(杜楚客今腸断又長歌楚去碧)
浣溪沙張子野
錦帳重重捲暮霞屏風曲曲闘紅牙恨人何事
苦離家枕上夢魂飛不去覺來紅日又西斜
(唐詩夢魂不知遠非過大江西又韓愈詩云水滄茫白日向西)滿庭芳草襯殘
花
浣溪沙張子野
水滿池塘花滿枝(文選白水滿春塘杜詩黃四娘家花滿蹊千朵万朵壓枝)
(低)亂香深裏語黃鸝(杜詩兩个黃鸝鳴翠柳)東風輕軟弄
簾幃日正長時春夢短(坡詞世事短如春夢)燕交飛処
柳煙低(古詞双双飛燕柳邊輕)玉窗紅子闘棋時
菩薩蛮何籕
南園滿地堆輕絮(李白詩南園綠草飛胡蝶杜詩輕輕花絮飛)愁聞
一霎清明雨雨後却斜陽杏花零落香(王徽之寒食詩)
(路徑微雨落花村)無言勻睡臉(杜牧之題桃花夫人廟詩云云)枕上
屏山掩時節欲黃昏無聊独倚門(潘閬宮詞花落黃昏)
(空掩門)
點綘唇何籕
春雨濛濛淡煙深鎻垂楊院暖風輕扇落尽桃
花片薄倖不來前事思量遍無由見淚痕如
線(杜詩伏枕淚思㾗)界破殘粧面
點絳唇何籕
鶯踏花飜亂紅堆徑無人掃(杜詩花徑不曾緣客掃)杜鵑
来了梅子枝頭小撥尽琵琶揔是相思調(方于)
(詩琵琶弦促千般調)知音少(列湯問伯牙鼓琴志在高山鍾子期曰峩峩然若太山志)
(在流水子期曰洋洋然若江河子期死伯牙以世無知音也)暗傷懷抱門掩青春老
小重山趙德仁
楼上風和玉漏遅(崔液詩玉漏銅臺且莫催)秋千庭院静落
花飛(古今藝術秋干北方戍戲杜風能高下飛)午窗纔起暖金巵
(白楽天詩玉液黃金巵)勻面了欄畔看春池(杜春池賞不稀)何
事苦顰眉(鄭谷詩眉黛有時顰)碧雲春信断侭來時鴛鴦
游戲鎮相随雲務歛新月掛天西(記祭義月生扵西)
醉春風
陌上清明近行人難借問風流何處不歸來悶
悶悶回鴈峰前戲魚波上(回鴈峯在今衡州)試尋芳信
夜永蘭膏烬春睡何曾穏枕邊珠淚幾時乾
恨恨恨惟有窗前過來明月照人方寸(列子仲尼篇吾)
(見子心矣方寸之地虚矣)
夏景隔浦蓮周美成
新篁搖動翠葆(唐儀衛志天子有羽葆華盖)曲徑通深窈(唐詩)
(竹徑通幽処)夏果收新脆金丸落飛鳥(李賀詩年少皆把金丸落)
(飛鳥)濃靄迷岸草蛙声閙驟雨鳴池沼(杜詩驟雨落河魚)
水亭小(韓愈詩空凉水上亭)浮萍破處&KR0585;花簾影顚倒
(杜詩灯前細雨&KR0585;花落)綸巾羽扇(晉謝万常看白綸巾見簡文帝又晉志顧荣伐)
(陳敏以白羽扇揮之賊衆大敗)醉卧北窗啼曉(晉陶渊明爲彭澤令觧印綬賦)
(歸去來辭嘗言夏月虚閑高卧北窗之下清風颯至自謂羲皇上人)屏裏吳山夢
柯到驚覺依前身在江表(後秦王猛謂符堅日謝安中皆江表偉人)
(苕溪漁隱云美成此詞云浮萍破処&KR0585;花簾影顛倒按杜少陵詩灯前細雨&KR0585;花落美成)
(用&KR0585;花二字与出処意不相合方知用字之嘆如此)
賀新郎(初夏)葉夢得(市林居士)
睡起流鶯語(韋蘇州詩流鶯日日啼花間)掩蒼苔(陳充落花詩巳謝蒼)
(苔容點綴)房櫳向曉乱紅無數(李賀將進酒况是青春日將暮桃花乱落)
(如紅雨)吹盡殘花無人問惟有垂楊自舞漸暖靄
初回輕暑寶扇重尋明月影(文選班婕妤詩裁為合歡扇團圓佀)
(明月)暗塵侵尚有乘鵉女(龍城錄八月望日明皇遊月宫見素娥千余人)
(皆皓衣乘白鵉)驚舊恨鎮如許江南夢断衡皐渚(岑參)
(詩洞房昨夜春風起遥憶美人湘江水枕上片時春夢中行尽江南數千里)浪粘
天蒲萄漲綠(㐮陽歌遥看漢水鴨頭綠恰似蒲萄初發醅)半空煙雨
(古詞余花落処滿地和烟雨)無限楼前滄波意(李白詩离恨滿滄波)誰
採蘋花寄取(柳子厚詩春風無悵瀟湘意欲採蘋花不自由)但悵望蘭
舟容與(柳子厚詩騷人遥駐木蘭舟又凢歌聊逍遥兮容与)萬里雲帆何
時到(李白詩云帆遙望不相見)送孤鴻目断千山阻(選目断孤鴻又)
(韓詩千山隔兮万山阻)誰爲我唱金縷(裴慶余詩滿額鵝黃金縷衣翠翹浮)
(動玉釵垂從教水濺羅𥜗湿疑是巫山行雨時)
念奴嬌(夏日避暑)僧仲殊
故園避暑(杜詩故園松桂發又袁紹至夏會客大飲號可朔避暑飲)爱繁隂
翳日(柳宗元詩是時春向暮桃李生繁隂)流霞供酌(杜詩細細酌流霞)竹
影篩金泉潄玉(韓聮句云竹影金鎻碎泉声玉琮琤)紅映薇花簾
箔(白楽天詩紫薇花對紫薇郎)素質生風(唐文宗詩薰風自南來殿閣生微凉)
香肌無汗綉扇長閑却(班婕妤怨歌行裁為合歡扇團圓似明月云云)
(弃捐篋笥中恩情中道絶)雙鵉栖處綠筠時下風籜(王子年拾遺記)
(蓬萊有浮筠之幹莖青葉紫有青鵉集其上)吹断舞影歌声(李白独酌)
(詩我歌月徘徊我舞影零乱)陽臺人去有當年池閣(宋玉高唐賦朝)
(朝暮暮陽臺之下)佩結蘭英凝念久(屈原離騷紉秋蘭以爲佩)言語
精神依約燕别雕梁(滕白燕詩眞珠高捲語雕梁)鴻歸紫塞
(杜詩蕭蕭恨塞鴈)音信憑誰託爭知好景爲君長是䔥
索(坡詩一年好景君湏記正是橙黃橘綠時李白詩古路如秋風相逢尽䔥索)
瀟湘逢故人慢(初夏)王和甫
薰風微動(家語南風之薰弓)方榴花弄色萱草成窩(說文)
(忘憂草也)翠幃敞輕羅試(李賀詩羅幃綉幕圍香風)冰簟初展幾
尺湘波(韓謝贈簟詩八尺含風漪)疎&KR0585;廣厦(前王傳廣文之下)稱瀟
湘一枕南柯(異聞傳淳于棼宅南有古槐醉夢入槐安國見王王曰吾南柯郡屈)
(卿為守及窹見占槐直上南枝即南柯郡也)引多少夢魂歸緒洞庭
雨棹煙蓑驚回處閑晝永更時時燕雛鶯友
相過正綠影婆婆况庭有幽花(杜詩幽花歌滿樹)池有
新荷(六帖池荷初貼水)青梅煑酒幸随分贏取高歌功名
事到頭終在歲華忍負清和(選首夏猶清和)
洞仙歌(夏夜)蘇子瞻
冰肌玉骨自清凉無汗(莊逍遥遊藐姑射之山有神人焉則盧若冰雪綽)
(約若処子杜詩清凉破炎毒)水殿風來暗香滿綉簾開一點
明月窺人(杜月詩關山同一點)人未寢欹枕釵横鬢亂
起來携素手(文選纖纖出素手又李陵詩携手上河梁遊子暮何之)庭戸無
聲(李白詩回風送無声)時見疎星渡河漢試問夜如何(杜詩)
(明朝有封事試問夜如何)夜巳三更金波淡玉繩低轉(文選)
(謝眺詩金波䴡鳷鵲玉繩低疑章)但屈指西風幾時來又不道
流年暗中偷換(柳子厚詩從此發耒非一事豈容華髮待流年)
(東坡自序云僕七歲時見眉州老尼姓朱忘其名年九十餘自言嘗随其師入蜀主孟㫤)
(宫中一日大热主與花歮夫人夜起避暑摩訶池上作一詞朱其能記之今四十年朱巳)
(死久矣人無知此詞者独記其首兩句暇日尋未豈洞仙歌令乎為足之云漫叟詩話云)
(楊元素作本事曲記東坡洞仙歌詞謂錢塘有一老尼能誦後主詩首章两句後人為足其意以之且詞余嘗見一十人誦全篇云冰肌玉骨)
(清凉無汙水殿風暗香暖簾開明月獨窺人欹枕釵横雲鬢乱起来瓊戸啓無声時見跂星度河漢屈指西風幾時来只恐流年暗中換苕溪)
(漁隱云漫叟詩話所載本事曲云錢塘一老能誦後主詩首章兩句與東坡洞仙歌序全然不同當以序為正也)
雨中花(夏景)王逐客
百尺清泉聲陸續(韓詩清泉潔塵襟)映瀟洒碧梧翠竹
面千步回廊重重簾幕(晏殊詩楼臺側畔楊花過簾幕中間燕子飛)
小枕欹寒玉試展鮫綃看畫軸(迷異記南海中有發人室)
(水居如魚不廢機軸)見一片瀟湘凝綠待玉漏穿花銀河
垂地(李帝遣銀河一派垂)月上欄千曲(漫叟詩話云余嘗觀上詞不用)
(浮瓜沉李之事而天然有塵外凉思其詞語非觸热者之所知)
臨江仙歐陽永叔
池外輕雷池上雨雨聲滴碎荷聲小楼西角断
虹明欄干凭倚処(李白詩沉香亭北倚欄干)待得月華生(陶渊明詩)
(月華臨静夜)燕子飛來窺畫棟(滕王閣詩畫棟朝飛南浦云)
玉鈎垂下簾旌凉波不動簟紋平(韓詩水紋浮枕簟)水
晶双枕傍有堕釵横(太貢外傳上皇登沉香亭詔妃子妃子時夘酒未醒)
(醒後殘粧鬢亂釵横)
夏初臨劉巨濟
泛水新荷(杜詩圓荷浮綠水)舞風輕燕(詩輕燕受風斜)園林夏
日初長(唐文宗詩我爱夏日長)庭樹隂濃雛鶯學弄新篁
小橋飛入横塘跨青蘋綠藻幽香(杜詩萍藻舒翠縷)朱
欄斜倚霜紈未搖衣𬒮先凉(怨歌行新裂齊紈素皎絜如霜雪裁)
(為合歡扇團圓似明月)歌歡稀遇怨别多同路遥水遠煙
淡梅黃(杜四月熟黃梅)輕衫短帽相携洞府流觴(蘭亭記又有清)
(流激湍引以為流觴曲水)况有紅粧醉歸來宝蠟成行(選詩娥娥)
(紅粉粧)拂牙床紗厨半開月在回廊
聲聲慢
梅黃金重雨細絲輕(選張景陽詩密雨如散絲)園林霧煙如
織殿閤風微(唐文宗聮句薰風自南來殿閣生微凉)簾外燕喧鶯
寂池塘彩鴛戲水(謝靈運詩池塘生春草古詩文彩双鴛鴦)露荷翻
千點珠滴(杜荷珠碎却圓)閑晝永稱瀟湘竿叟爛柯仙
客(晉王質入山樵採遇洞口二老對奕遂置柯斧而觀之局罷而斧柯爛)日午
槐隂低轉(趙師民詩槐夏午隂凉)茶甌罷清風頓生雙腋
(盧仝茶歌一椀喉吻閠二椀破孤悶三捥搜枯腸惟有文字五千卷四捥發輕汗平生不平事)
(尽向毛孔散五捥肌骨清六捥通仙靈七椀契不得也但覺兩腋習習清風生)碾
玉盤深朱李静沉寒碧(魏文帝浮丼瓜扵清泉沉朱李扵寒水)朋
儕閑歌白雪卸巾紗樽爼狼籍有皓月照黃昏
眠又未得(李白詩月明與素秋不眠)
滿庭芳(新添)周美成
風老鶯雛雨肥梅子(杜詩紅綻雨肥梅)午隂嘉樹清圓
(劉夢得詩日午樹隂正左傳昭公二年李氏有嘉樹焉)地卑山近衣潤費
爐煙(杜甫詩爽携卑浸地又衫裛翠微潤又浥浥炉煙初泛夜)人静鳥鳶自
樂小橋外新綠濺濺(杜甫詩人静烏鳶樂木闌詞但聞黃河水濺濺)凭
欄久黃蘆苦竹擬泛九江舡(樂天琵琶行住近盆江地低湿黃芦)
(苦竹遶宅生杜甫詩聞道巴山裏春舡正好行都將百年㒷一里九江成)年年
如社燕飄流翰海來寄修椽(西漢霍去病登臨翰海杜詩茅茨寄)
(短椽)且莫思身外長近尊前(杜甫詩莫思身外無穷事且尽尊前有限杯)
憔悴江南倦客不堪听急管繁絃歌筵畔先安
枕簟容我醉時眠(李白詩我醉欲眠君且去)
浣溪沙(夏景)周美成
日射欹紅蠟蒂香風乾微汗粉襟凉碧綃對捲
簟絞光(韋詩水紋浮枕蕈)自剪柳枝明畫閤戲抛蓮
菂種橫塘(唐韵菂芙蕖中子)長亭無事好思量(白氏六帖五里)
(一短亭十里一長亭)
浣溪沙(夏景)周美成
翠葆參差竹徑成(謝眺詩翠葆随風金戈動日五采羽名爲葆言竹如此)
新荷跳雨淚珠傾(梵崇云綠荷擎雨看跳珠)曲攔斜轉小池
亭凮約簾衣歸燕急水搖扇影戲魚驚(杜甫詩魚)
(吹細浪搖竒扇)柳梢殘日弄微晴
好事近(初夏)蔣子雲
葉暗乳鵶啼風定老紅猶落(南史陳謝貞詩風定花猶落)蝴
蝶不随春去入薰風池閣(柳公權詩薰風自南耒殿閣生微凉)
休歌金縷勸金巵(裴慶餘詩滿額鵝黃金縷衣翠翹浮動玉釵垂縦教水濺羅)
(衣濕知是巫山行雨歸白居易詩玉夜黃金巵)酒病煞如昨簾捲日長
人静任楊花飄泊
小重山
花過園林清蔭濃琅玕新脱笋綠叢叢(唐元稹種竹詩一一)
(青琅耳)語声只在小池東閑欹枕直面芰荷風(杜詩)
(江天足芰荷)斜日敞簾櫳(選詩落日隱&KR0585;楹升日照簾櫳)輕塵飛
不到畫堂空一樽今夜與誰同人如玉(白駒詩生芻一)
(束其人如玉)相對月明中(和放詠柳詩夜深消洒月明中)
阮郎歸蘇東坡
綠槐高柳咽新蟬(陸士衡詩寒蟬鳴高桺)薰風初入絃(家語)
(舜作五絃之琴竒南風之詩曰南風之薰兮)碧紗窗下水沉煙棋声
驚晝眠微雨過小荷翻榴花開欲燃(杜詩山青花欲燃)
玉盆纖手弄清泉(選詩纖纖出素手)瓊珠碎又圓(杜棹拂荷)
(珠碎又員)賀新郎蘇東坡
乳燕飛華屋(杜詩鳴鳩乳燕青春深陶潜詩華屋非蓬居)悄無人槐
隂轉午(趙師民詩槐夏午隂凉)晚凉新浴手弄生綃白團
扇(晉中書令王珉與嫂婢有情珉好紈白團扇婢作白團扇竒以贈珉)扇手一時
似玉(晉王衍盛美才皃明映若神每执玉柄塵尾玄談與手同色)漸困倚孤
眠清熟簾外誰來推綉戸枉教人夢断瑶臺曲
又却是風敲竹(唐李益詩開門風動竹疑是故人來)石榴半吐
紅巾蹙(白居易石榴詩山榴花似似結巾紅)待浮花浪蕊都盡伴
君幽獨(韋詩浮花浪蕊鎮長有纔開还落瘴霧中)穠豔一枝細看取
芳心千種似束又恐被秋風驚綠若待得君來
向此花前對酒不忍觸共粉淚兩蔌蔌
(古今詩話云蘇子瞻守錢塘有官妓秀蘭天性默慧善扵應對湖中有宴會群妓畢至惟)
(秀蘭不來遣人督之湏臾方至子瞻問其故具以髮結沐浴不覺困睡怱有人叩門声急)
(起而問之乃条营將催督也非敢怠忽謹以實告子瞻亦怒之坐中侯車属意扵蘭見其)
(晩耒恚恨之巳責之曰必有他事以此晩至秀蘭力辦不能止倅之怒是時榴花盛開秀)
(蘭以一枝藉手告倅其怒愈甚秀蘭收淚無言子瞻作賀新凉以觧之其怒始息子瞻之)
(作皆紀目前事盖取其沐浴新凉曲名賀新凉也後人不知之誤為賀新郎盖不得子瞻)
(之意也子瞻真所謂風流太守也豈可與俗又有一闋云日日深杯酒滿朝朝小圃花開)
(自歌自舞更同日語哉拘無碍青史幾番春夢紅塵多少竒才不湏計較与安排領取而今見在)
千秋歲(新增)謝無逸
練花飄砌蔌蔌清香細梅雨過(唐詩梅子黃時雨)蘋凮
起(宋王風賦風起青蘋之未)情随湘水遠夢遶吳峯翠琴書
倦鷓鴣喚起南窗睡密意無人寄幽恨憑誰
洗修竹畔疎簾裏(唐詩疎簾看奕棋)歌餘塵拂扇舞罷
風掀𬒮(晏叔原詞舞殘楊柳楼心月歌罷桃花扇底風)人散後一鈎淡
月天如水(柳詩新月一鈎吐〇劉禹錫秋声賦碧天如水兮)
阮郎歸(初夏新增)曾純甫
柳隂庭舘占風光呢喃清晝長(摭遺王榭自烏衣國歸至家梁)
(上燕呢喃下視乃悟燕子國)碧波新漲小池塘(周詞新緣小池塘)雙
雙蹴水忙(唐詞新水双双耒去燕)萍散漫絮飄楊輕盈
體態狂(列女傳趙飛燕体輕故名飛燕)爲憐流去落紅香啣將
歸畫梁(絶妙詞選云上苑初夏公侍宴池上有双飛新燕掠水而去得旨賦之)
法曲献仙音(新添)周美成
蟬咽凉柯燕飛塵幕(王介甫墻西樹詩渺渺凉蟬咽欲休晏元献詩簾)
(幕中間燕子飛)漏閣籖声時度(陳紀鷄人詞漏傳籖扵殿中者今投籖扵階上)
(使鏘然有声漏籖乃籌箭也)倦脱綸巾困便湘竹桐隂半侵
朱戸向抱影凝情處時聞打窗雨(文選云落落窮巷中抱影)
(守空庐韓詩欲明花更寒東風打窗雨)耿無語歎文園近耒多
病情緒嬾尊酒易成間阻(杜甫詩文園多病後又何時一樽酒)縹
緲玉京人想依然京兆眉嫵(雲翹夫人云藍橋便是神仙宅何必)
(﨑嶇上玉京漢張敝守京兆為妻畫眉長安傳為京兆嫵)翠幕深中對徽容
空在紈素待花前月下見了不教歸去(梅花神花娘歌)
(月下花前不暫离暫离已見銀河遠)
過秦楼(新添)周美成
京浴清蟾葉喧凉吹(李商隱云風葉共成喧唐太宗詩凉破粛离宮)巷
陌馬聲初断閑依露井笑撲流螢惹破畫羅輕
扇(孟蜀花夫人詩銀蠋秋光冷畫屏輕羅小扇撲流螢玉階夜色凉如水卧看牽牛織女星)
人静夜久凭欄愁不歸眠立殘更箭嘆年華一
瞬人今千里夢沉書遠空見說鬢怯瓊梳容
銷金鏡(李白詩明朝金鏡裏了了玉臺前)漸懶趁時勻染梅風
地溽虹雨苔滋(王勃云虹銷雨霽杜甫詩楚雨石䒤滋)一架舞紅都
變誰信無憀爲伊才减江淹(南史江淹少宿扵治亭夢人授五色)
(筆因而有文章後夢郭璞取其筆自此為詩無美句人称才尽)情傷荀倩(出說荀奉)
(倩妻曹氏有豔色妻嘗病热奉倩嘗以呤身熨之妻亡嘆曰佳人难再得人吊之不哭而傷神無)
(幾奉倩亦亡)但明河影下還看稀星數點
側犯(新添)前人
暮霞霽雨小蓮出水紅粧靚(何遜詩霧多蓮出水)風定看
步韈江妃照明鏡(張文潜蓮花詩水宮仙子閗新粧輕步凌波蹽明鏡)飛
螢度暗草秉燭遊花境(古詩云何不秉烛游)人静携豔質
追凉就槐影(杜詩意昔好追凉)金環皓腕雪藕清泉
瑩(文選美女篇滚䄂見素手皓腕約金環杜甫詩佳人雪藕絲)誰念省滿身
香猶是舊荀令(李端贈郭駙馬詩焚香荀令偏怜小盖荀令則年十五擬國婚)
(之選不𣣔連姻帝室乃遠遁長沙尋不獲)見說胡姬酒壚寂静(王琰新詠)
(云辛延年羽林郎詩昔有崔家奴姓馮名子都依倚將軍势調笑酒家胡胡姬年十五春日独)
(當壚長裾連理帶廣䄂合歡𥜗〇左傳注胡姬乃齊景公妾也)
煙鎻漠漠藻池苔井(謝玄暉生煙粉漠漠〇杜詩青苔生古井)
賀新郎趙文䁀
晝永重簾捲(古詞簾捲畫堂人寂静)乍池塘一番過雨芰
荷初展(古詞一番兩過池塘十里芰荷香)竹引新梢半含粉(杜詩)
(新梢才出墻又完竹半含籜)綠蔭扶疎滿院逐花絮蜂稀蝶懶
窗戸沉沉人不到伴清幽時有流鶯囀凝思久
意何限玉釵墜枕風鬟顫(見前注)湛虚堂壼冰
瑩徹簟波零亂(鮑昭隂清明如玉壼冰古詞展霜簟相波生細波)自是
仙姿清無暑月影空垂素扇(古詞宝扇垂尋明月影)破午
睡香銷餘篆一枕湖山千里夢正白蘋煙歸耒
晚(蘇飬直清江曲白蘋滿掉歸耒晩秋滿芦花兩岸霜)雲弄碧楚天遠
塞翁吟周美成
暗葉啼風雨(李賀云木葉啼風雨)窗外曉色瓏璁(李賀云雞鳴罷)
(唱曉瓏璁)散水麝小池東亂一岸芙蓉蘄州簟展雙
紋浪輕帳翠縷如空夢遠别淚㾗重淡鉛臉斜紅
忡忡嗟憔悴新寬帶結羞豔冶都銷鏡中(詩憂)
(心忡忡䔥鄰詩纖腰非斈柳寬帶爲思君)有蜀紙堪憑寄恨(韓握有寄恨詩)
(云蜀紙虚晉小字紅)等今夜洒血書詞剪燭親封(韓愈云刳肝以)
(爲紙酒血以書詞毛逹可妻詩剪烛親封錦字書)菖蒲漸老早晚成花
教見薰風
夏雲峯柳耆卿
宴堂深軒檻雨輕壓暑氣低沉花洞彩舟泛&KR1356;
坐繞清潯楚臺風快(楚衮与宋玉登臺有風颯然而至曰快哉此風)湘
簟冷永日披襟(古詞湘簟展清波)坐久覺疎絃脆管换
新音越娥蕙態蘭心逞妖豔泥懽&KR0829;寵難禁
筵上笑歌間發舄履交侵(史記淳于髠曰男女同席舄履交錯)醉
鄕歸處(古詞醉鄕天廣大)湏盡興滿酌高吟向此免名
韁利鎖虚費光隂
訴衷情近前人
景闌晝永漸入清和氣序(古詩首夏猶清和)榆錢飄滿
閑階蓮葉嫩生翠沼遥望水邊幽逕山崦孤村
是處園林好閑情悄綺陌遊人漸少少年風
韻自覺随春老追前好帝城信阻天涯目断暮
雲芳草竚立空殘照
過澗歇(新添)柳耆卿
淮楚曠望極千里火雲燒空(吴融苦热行火雲㷔熖燒天紅)盡
日西郊無雨(易密雲不雨自我西郊)厭行旅數幅輕帆旋
落艤棹兼葭浦避畏景(左傳夏日可畏篡要夏日畏景)兩兩舟
人夜深語此際爭可便恁奔利名九衢塵裏
衣冠冒炎暑回首江鄕月觀風亭水邊石上幸
有散髮披襟處(晉有八逹胡毋𥙷謝琨畢卓相尋阮孚之徒嘗散髮祼袒閉戸)
(酣飲張景陽曰䄂簮觧朝衣散髮歸海隅束髮爲從宫散髮爲罷官披襟即宋玉謂有風颯然)
(而至開襟而當之)
女冠子柳耆卿
淡煙飄薄鶯花謝清和院落樹隂翠密葉成幄
麥秋霽景(選詩密葉成翠幄月令孟夏是月也麥秋至)夏雲忽變竒
峰(古詩夏雲多竒峰)倚寥廓波䁔銀塘漲新萍綠魚躍
想端憂多暇陳王是日嫰苔生閣(謝莊月賦陳王初喪應劉)
(端憂多暇青苔生閣芳塵凝榭)正鑠石天高流金晝永(楚辝十日)
(代出流金鑠石)楚榭光風轉蕙(選詩光風記蕙蘭)披襟
處波翻翠幕以文會友沉李浮瓜(文帝書浮甘瓜扵清流沉)
(朱李扵寒水)忍輕諾别舘清閑避炎蒸豈湏河朔(媿文)
(帝典論劉松袁紹常以三伏之際晝夜酣飲以避一時之暑故河朔相傳為避署飲)但
樽前随分雅歌豔舞盡成懽樂
大聖樂(初夏新添)
千朵竒峰半軒微雨曉來初過漸燕子引教雛
飛(見前注)蓞&KR1341;暗薰芳草池面凉多淺斟瓊巵浮
綠&KR4025;展湘簟雙紋生細波(見前注)輕紈舉動團圓
素月(怨竒行輕裂斉紈素皎㓗如霜雪裁為合歡扇團圓似明月)仙桂婆娑
臨風對月姿樂便好把千金&KR0829;豔娥幸太平
無事擊壌鼓腹携酒高歌(通曆帝堯之時有老人擊壌扵路曰吾日)
(出而作日入而息鑿井而飲耕田而食帝可以扵我哉莊子云赫胥氏之時民居不知所為)
(行不如所之含哺而嬉鼓腹而遊)富貴安居功名天賦争柰皆
由時命呵休眉鎻問朱顔去了還更耒麽
秋景秋望滿江紅趙元稹
慘結秋隂西風送絲絲雨濕(桑柔詩注西風謂之大風選張景陽)
(雜詩密雨如散絲)凝望眼征鴻幾字暮投沙磧(唐韻磧水渚有)
(石者李白詩英風振少磧)𣣔往鄕關何處是水雲浩蕩連
南北(李白詩搖盍柱水雲河隄繞綠水桑柘連水尽南天不見了二雲園林安可限南北)
但脩眉一抺有無中遥山色(韓南山詩天宇浮脩眉光綠畫新就)
(杜詩巫峽寒空半有無)天涯路江上客腸巳断(李白詩喬首相)
(思空断腸)頭應白(杜覇覇丹青巳白頭)空搔首(詩搔首踟蹰)興嘆莫
年離隔(莫与暮同杜詩道路只今多离隔)欲待忘憂除是酒(晉顧)
(荣謂張翰曰惟酒可以忘憂又陶潜詩泛此忘憂物)柰酒行𣣔盡愁無
極便挽將江水入樽罍(唐韻云罍酒樽也)寫胸臆(杜詩異縣)
(逢故人初欣寫胷臆)
秋思憶秦娥李太白
簫聲咽秦娥夢断秦楼月(列仙傳簫史善吹簫能至孔雀白鶴秦穆公)
(女弄玉亦好吹䔥遂妻之數年吹似鳳聲鳳凰止其屋公為作鳳臺一旦夫妻皆随鳳去今古)
(古相傳以為秦楼秦楼月憶秦娥之異名)秦楼月年年柳色覇陵
傷别樂遊原上清秋節咸陽古道音塵絶音
塵絶西風殘照漢家陵闕(花菴詞客云太白比詞及菩薩蛮一)
(詞為百代詞曲之祖)
秋怨長相思
一重山兩重山山遠天高煙水寒(杜詩路下天高秋水清)
相思楓葉丹(謝灵運詩早霜楓葉丹)菊花殘(杜詩菊花徒此不湏開)
菊花殘塞鴈高飛人未還一簾風月閑
閨怨菩薩蛮秦少游
蛩聲泣露驚秋枕羅幃泪濕鴛鴦錦獨卧玉肌凉殘更與
恨長隂風翻翠幌雨澁澄花暗(杜詩灯花何大喜)畢竟不成眠(李白詩月明欲素不成眠)
鴉啼金井寒(夜寒金井索)
秋閨菩蕯蛮秦少游
金風蔌蔌驚黃葉高楼影轉銀蟾匝夢断綉簾
垂(杜詩朱簾秀杜闈黃鶴注黃鶴搂也昭陽殿織朱爲簾風至則鳴如行雨之声)月明
鳥鵲飛(魏文帝短歌行月明星稀鳥鵲南飛繞住三匝無技可依)新愁知
幾許欲似絲千縷鴈巳不堪聞砧聲何處村(杜詩)
(月明何處砧)
槝練子
心耿耿(詩耿耿不寐如有隱憂)淚雙雙皓月清風冷透牎
(桃源夫人月詩皓彩盈虚碧晉陶潜傳高卧比牎之下清風颯至自謂羲皇上人)人去
秋來宫漏永花深無語對銀缸(東坡宴西湖詩銀缸畫烛照湖)
(明唐韻缸灯也)
小重山汪彦章
月下潮生紅蓼汀(分昭度詩黃蜂語罷海潮生)殘霞都歛盡
(韋應物詩殘日照高閤)四山青柳梢風急墮流螢(杜詩青柳檻前稍)
(韋應物詩流萤度高閤)随波去點點乱寒星别語記丁
寕如今能間隔幾長亭(白氏六帖十里一長亭)夜來秋氣
入銀屏(宋玉九卞悲哉秋之為氣也)梧桐雨還恨不同聽(長恨)
(歌秋雨梧桐葉落時)
點綘唇
高柳蝉嘶(選詩寒蝉鳴高柳)採菱歌断秋風起(郭璞江賦采菱)
(歌以叩舷又武帝詞秋風起兮白雲飛)晚雲如髻(韋應物詩高髻雲鬟宮樣粧)
湖上山横翠簾捲西樓(滕王閤記朱簾暮捲西山雨)過雨凉
生𬒮天如水(李白秋声賦碧天如水兮)畫楼十二有箇人同
倚(選鮑晚詩鳳楼十二重趙紫微討長笛一声人倚楼)(花唐云此詞畫楼十二有个人)
(同倚之句曲尽曲尽閨情)
秋怨尾犯柳耆卿
夜雨滴空階(出選詩)孤舘夢回情緒䔥索一片閑愁
丹青難邈秋漸老蛩声正苦夜將闌灯花旋落
最無端處捴把良宵秪恁孤眠却佳人應&KR0988;
我别後寡信輕諾(老子曰輕諾者必寡信)記得當初剪香
雲爲約甚時向深閨幽處按新詞流霞共酌(論衡)
(曰曼卿好道去家三年而反曰仙人保上天飲我流霞一杯多日不飢)再同&KR0794;笑
肯把金玉珠珍博
慶春宮(新添)前人
雲接平岡山圍塞野路回漸轉孤城衰柳啼鴉驚
風驅鴈(杜詩大風吹断柳啼殺後棲鴉山谷詩驚風鴻鴈不成行)動人一片
秋声倦途休駕淡煙裏微芒見星塵埃憔悴生
怕黃昏離思牽縈華堂旧日逢迎花豔參差
香霧飄零(韓愈詩花豔大堤娼杜詩香霧雲鬟湿)絃管當頭偏怜
嬌鳳夜深簧暖笙清眼波傳意恨密約匆匆未
成許多煩惱只為當時一餉留情
金菊對芙蓉(新添)康伯可
梧葉飄黃萬山空翠断霞流水爭輝正金風西
起海燕東歸凭攔不見南来鴈望故人消息遅
遅木犀開後不應誤我好景良時只念獨守
孤幃把枕前祝付一旦分飛上秦楼遊賞(秦女事見前注)
酒殢花迷誰知别後相思苦誚為伊瘦損香肌花
前月下黃昏院落(見前注)珠淚偷垂
拜星月慢(新添)周美成
夜色催更清塵收露小曲幽坊月暗竹檻灯窗
識秋娘庭院(秋注見瑞尨吟)笑相遇似斍瓊枝玉樹
暖日明霞光爛(古离别愿一見顔色不異瓊枝樹晉謝玄云如芝蘭玉柱生扵)
(庭階)水眄蘭情捴平生稀見(韓琮集吳魚秋鴈無消息水眄蘭情别未久)
畫圖中舊識春風面(杜詩云畫圖省識春風面)誰知道自到
瑶臺畔眷恋雨潤云温苦驚風吹散念荒寒寄
宿無人舘重門閉敗壁秋䖝歎怎柰何一縷相
思隔溪山不断
更漏子(新添)温庭筠
玉炉香紅䗶淚(詩選䗶燭淚流思底事岑參紅淚金燭盤)偏照畫堂
秋思眉翠薄鬢雲殘夜長衾枕寒(長恨歌翡翠衾寒誰与共)
梧桐樹三更雨(長恨歌秋雨梧桐夜落時)不道離情正苦一
葉葉一声声空階滴到明(選詩夜雨滴空階)
(落溪詩話云温庭筠湖隂曲警句云吳波不動楚山遠花倚闌干春昼長庭筠工扵樂府)
(極爲綺靡花間集可見矣其更漏子一詞尤爲佳作)
千秋歲引(新添)王介甫
别舘寒砧(岑參詩寒砧有鄕愁)孤城畫角(高適詩城中畫角兩三声)一
派秋声入寥廓東歸燕從海上去(燕子春社自北而耒至秋)
(社向東而歸)南來鴈向沙頭落(武帝秋風辝草木黃落兮鴈南歸又宋迪)
(瀟相八景平沙落鴈)楚臺風(宋玉傳楚王遊扵闌臺有風颯至王乃披襟以當之曰快)
(㦲此風)庾楼月(晉庾亮在武昌與諸佐吏殷浩之徒乘夜月共上南楼)宛如
昨無柰被些名利縛無柰被他情擔閤可惜
風流揔閑却當初謾留華表語(續搜神記遼東城門有華表柱)
(有白鶴集其上言曰有鳥鳥鳥丁令威去家千年今來歸城中如故人民非何不學仙家纍纍)
而今誤我秦楼約(見秦女吹䔥前注)夢闌時酒醒後思
量着
風流子(新添)張文潜
亭皐木葉下(選洞庭波兮木葉下)重陽近又是搗衣秋(白居)
(易秋詩月明砧杵動家家擣秋練)柰愁入庾腸(庾信愁賦閉之欲駆愁愁終不)
(肯去久收𣣔避愁愁巳知人処)老侵潘鬢(見前注)謾簮黃菊花也
應羞楚天晚白蘋煙尽處紅蓼水邊頭芳草有
情夕陽無語鴈橫南浦(杜詩别浦鴈賓秋)人倚西楼(趙嘏)
(詩殘星幾點鴈横塞長笛一声人倚楼)玉容知安否香牋共錦
字兩處悠悠空恨碧雲離合(選日暮碧雲合佳人殊未來)青
鳥沉浮向風前懊惱芳心一點寸眉兩葉禁甚
閑愁情到不堪言処分付東流(詠史詩夕陽西下水東流)
宴清都(新添)周美成
地僻無鍾鼓(杜詩地僻克網罟)殘灯滅夜長人倦難度
寒吹断梗風翻暗雨洒䆫戸(李賀云棄之如断梗楽天諷詠)
(云宿空床秋夜長長無睡天不明耿耿殘灯背璧影瀟瀟暗雨洒窗戶断梗落木也)
賓鴻謾說傳書筭過盡千儔萬侣(礼記月令云鴻鴈來賓漢)
(書漢使詣单于曰天子扵上林射鴈得鴈足有蘇武帛書)始信得廋信愁
多江淹恨極湏賦(庾信事見前注〇江淹作恨極賦試問平原芳草荣骨拱)
(木疑䰟人生到此天道寧輪僕本恨人心驚不巳直念古者伏恨而死)凄凉病
損文園徽絃乍拂音韻先苦(史記司馬相如与文君歸成都時有)
(消渴疾后拜為孝文園令既病免家居茂陵而亡也)淮水夜月金城
暮草夢魂飛去(劉禹錫詩淮水東邊旧時月夜深还過女墻耒西漢趙充國碩)
(至金城上方略近西楚地也〇言舊遊之処見其夜月與暮草而傷䰟也)秋
霜半入清鏡(侯老彭詩兩鬚秋霜一鏡中)嘆帶眼都移舊処
(事見前注)更久長不見文君歸時認否
華胥引(新添)周美成
川源澄映煙月𬈑濛去舟似葉(韓愈詩川源共澄映又清相一)
(葉舟)岸足沙平蒲根水冷留鴈唼(宋王九卞云鳬鴈皆唼梁藻兮)
别有孤角吟秋(劉禹錫秋声賦万葉吟秋)對曉風鳴軋紅日
三竿醉頭扶起寒怯(東坡詩酒醒門外日三竿)離思相縈
漸旨旨鬢絲堪鑷(杜詩休鑷鬢毛斑)舞衫歌扇何人輕
怜細閱(張正見怨竒詩舞衫收冶䄂歌扇掩團紗)點檢從前恩愛鳳
牋盈篋愁剪灯花夜來和淚多疊
何滿子(新添)孫巨源
帳望浮生急景(文選白鶴賦急景雕年)悽凉宝瑟餘音(詩清庙之)
(瑟一唱而三嘆有遺音矣)楚客多情偏怨别碧山遠水登臨
目送連天衰草(劉禹錫詩連天見青草〇胡曾詩茫茫衰草没章華)夜闌
幾處疎砧(古詞深院淨小庭空断續寒砧断續風無柰夜長人不寐數声和月到天明)
黃葉無風自落秋雲不雨長隂(杜詩浮雲蔽秋曉)天
若有情天亦老搖摇幽恨難禁惆悵舊歡如夢
斍來無處追尋
蝶恋花(新添)晏叔原
庭院碧苔紅葉遍(韓詩正直万洙紅葉滿)黃菊開時巳近
重陽宴日日露荷凋綠扇粉塘煙水明如練(謝眺)
雨此恨音驛難通待憑征鴈歸時帶將愁去
玉蝴蝶柳耆卿
望處雲收雨断凭欄悄悄目送秋光晚景簫疎
堪動宋玉悲&KR0765;(見風流子注)水風輕蘋花漸老月露
冷梧葉飄黃(明道詩風向白蘋洲渚生古詩風高蕗井無梧僷)遣情
傷故人何在煙水茫茫(杜牧詩孤城吹角水茫茫)難忘文
期酒會幾辜風月屡變星霜海闊山遥未知何
處是瀟湘念雙燕難憑遠信(李陵詩䄂中有知書愿寄双飛燕)
指暮天空識歸航(唐詩天下必歸舟)黯相望断鴻声裏
立尽斜陽
氐州第一周美成
波落寒汀村渡向晚遥看數點帆小乱葉翻鴉
驚風破鴈(東坡詩丹楓番鴉伴水宿杜詩驚風吹鴻鵠)天角孤雲
縹緲(東坡云烟雲縹緲没孤臺)官柳瀟疎甚上掛微微殘照
景物關情川途換日頓來催老漸觧狂朋歡
意少柰猶被思牽情繞座上琴心(史記司馬相如往卓王孫)
(家一座尽傾時王孫女文君新寡相如以琴心挑之)機中錦字(晉竇滔妻蘇氏能屬)
(文符坚時滔坐徙流沙蘇氏為回文七言詩織錦上以寄滔辞甚清宛此機中錦字也)斍
最縈懷抱也知人懸望久薔薇謝歸來一笑𣣔
夢高唐(楚㐮王夢神女事見前主)未成眠霜空巳曉
疎簾淡月(寓桂枝香詞新添)張宗瑞
梧桐雨細(長恨歌秋雨梧桐葉落時)漸滴作(去声)秋声被風驚
碎潤逼衣篝線裊蕙罏沉水(古詩香殘蕙炷香譜有黑沉水)悠
悠歲月天涯醉一分秋一分憔悴𬗋簫吹断(右詞)
(紫簫声断倚楼人独)素牋恨切夜寒鴻起又何苦凄&KR0765;
客裏草堂春綠竹溪空翠落葉西風吹老幾番
塵世從前諳尽江湖味聽商歌歸興千里露侵
宿酒疎簾淡月照人無寐
(古詞深院净小庭空断續寒砧風無禁夜長人不寐數声和月到簾櫳)
霜葉飛(新添)周美成
露迷衰草疎星掛(王荆公詞但衰草寒烟疑录)&KR0765;蟾低下林
表素娥青女闘婵娟(李商隱詩青女素娥俱耐冷月中霜裏闘婵娟)正
倍添悽悄漸颯颯丹楓撼曉(唐詩曉霜楓葉丹)横天雲
浪魚鱗小(白樂天伊水細聚鱗甲)見皓月相看又透入清
輝半餉特地留照迢逓望極關山波穿千里
度日如歲難到鳳楼今夜聽西風柰五更愁抱
想玉匣哀絃閉了無心重理相思調念故人牽
离恨屏掩孤顰淚流多少
蕙蘭芳引(新添)前人
塞瑩晚空點青鏡断霞孤鶩(滕王閤記落霞與孤鶩斉飛)對
客舘深扄霜草未衰更綠(謝玄暉詩春草秋更录)倦遊厭
旅但夢繞阿嬌金屋(漢武帝幼時景帝問兒欲得婦否長公主指其女曰)
(阿嬌好否武帝對曰若得阿嬌當以金屋貯之耳)想故人别後盡日空
疑風竹(李益詩開門風動竹疑是故人來)塞北氍毹江南圖
障是處温燠更花管雲牋猶寫寄情舊曲音塵
迢逓但勞遠目(謝莊月賦美人邁兮音塵闕)今夜長争柰枕
單人獨
冬景木蘭花令(新添)徐昌圖
沉檀煙起盤紅霧一剪霜風吹繡戶漢宫花面
學梅粧(宋武帝女詩夀陽公主人日卧扵含章&KR0585;下梅花落公主額上成五出之花挑之)
(不去後宫人效之為梅花粧)謝女雪詩裁柳絮(世說謝安雪日内集兒女)
(講論文義俄而雪驟公欣然曰白雪紛紛何所以兄子胡兒曰撒塩空中差可擬兄女曰未若)
(柳絮因風起公大笑爲樂兄女道俄王疑之妻也)長垂天幕孤鵉舞
旋炙銀笙雙鳳語(潘岳笙賦將鳳翼以棌羽幕鵉音而厉声)紅窗酒
白苧柳耆卿
繡幕垂畫堂悄寒風浙瀝遥天萬里黯淡同雲
羃羃漸紛紛六花零亂散空碧(韓詩外傳凡草木花多五出雪)
(花独六出)如射宴瑶池把碎玉零珠抛擲林峦望中
高下瓊瑶一色(古詞正千里瓊瑶未掃)嚴子陵釣臺(後漢嚴光)
(字子陵光武即位除諫譏大夫不出乃耕扵冨春山後名其処為嚴陵瀨焉上有釣臺乃子陵)
(舊釣処)歸路迷蹤跡追惜燕然畫角寶簥珊瑚
是時丞相虚作銀城換得當此際偏宜訪袁安
宅(袁安宅傳大雪丈餘洛陽令身出按行見民家皆除雪出至袁安門無有行路謂安已死)
(令人除雪入戸見安僵卧問何不出安曰火雪人皆餓死不宜千人)醺醺醉了
任他釵舞困玉壷頻側又是東君暗遣花神先
報南國昨夜江梅漏泄春消息
梅花引万侯雅言
曉風酸曉霜乾一鴈南飛人度關客衣单客衣单千里
断䰟空歌行路難寒梅驚破前村雪(唐詩前材深雪)
(裏昨夜一枝開)寒鷄啼破西楼月(唐詩雞声茅店月)酒腸寬酒
腸寬人家在日边(晉明帝幼聦哲長安使耒元帝問曰渡謂日與長安孰近對曰)
(長安近不聞人從日边耒)不堪頻倚欄
重疊金(新添)黃叔暘
南山未觧松梢雪西山已掛梅梢月說似玉林
人人間無此情此身元是客少住娛今夜拍手
凭欄干霜風吹鬢寒
漁家傲六一居士
十月小春梅蕊綻(初學記冬日其暖如春故謂之小春)紅炉暖閣
新粧遍(杜炉存火似紅夢華录十月朔有司進暖炉炭民間置酒作暖閣試炉重)錦
帳美人貪睡䁔羞起懶玉壼一夜冰澌滿(鮑明遠詩)
(清如玉壷水風俗通冰流曰漸)楼上四垂簾不捲天寒山色
偏宜遠風急鴈行吹字断紅日晚江天雪意雲
撩亂(瀟湘八景江天暮雪)
桃源憶故人秦少游
玉楼深鏁簿情種(天上有白玉楼)清夜悠悠誰共羞見
枕衾夗鳳悶則和衣擁無端畫角嚴城動(杜詩)
(城秋生晝角哀)驚破一番新夢牎外月華霜重(陶詩月華)
(臨静夜)听徹梅花弄(李白笛詩笛奏梅花曲庾亮詩榆葉沙城冷梅花水國偏)
點絳唇汪彦章
新月娟娟(柳子厚月詩娟娟如娥眉)花寒江静山㗸斗(斗北斗也)
(選澄江静如練)起來搔首(詩搔首踟蹰)梅影横窗瘦(見前注)
好箇霜天(杜天宇清霜净)閉却傳杯手(韓愈詩傳杯不放杯又杯行到)
(手不停手)君知否乱鵶啼後(杜詩啼殺後棲鵶)歸㒷濃如酒
滿路花周美成
金花落烬灯(韓愈詩嚢裏桃金粟鄭谷詩静灯微落烬)銀鑠鳴窗雪
庭深微漏断行人絶風扉不定竹圃琅玕折(杜詩)
(風扉掩不定杜荀鶴詩岩谷唯聞折竹声蘇子由詩綠竹琅玕色)玉人新間闊
(晉裴楷容義俊爽時謂之玉人西漢間者闊焉久不聞問)着甚悰情(蘇子美詩翠香)
(脱落加情悰)更當凭地時節無言欹枕(陳薦燕子楼詩風清)
(玉蕈閑歌枕)帳底流清血(韓子下和抱玉泣於楚山下淚尽継之以血也)
愁如春後絮來相接(杜牧詩楚岸柳何窮别愁紛若絮)知他那
裏争信人心切除共天公說不成也還似伊無
箇分别
少年遊前人
并刀如冰(杜詩焉得并州快剪刀)吳鹽勝雪(李白詩吳塩如花皎如雪)
纖手破新橙(古詩纖出素手)纖錦幄初温(山谷詩十年辝錦幄)獸
煙不断相對坐調笙低聲問向誰行宿城上
巳三更馬滑霜濃(杜詩只愁騎馬滑又霜農木石滑)不如休去
直自少人行
紅林檎近(冬雪)前人
高柳春纔軟凍梅寒更香暮雪助清峭玉塵散
林塘(何遜誰言非玉塵)那堪飄風逓冷故遣度幕穿窗
外欲料理新粧(李白詞可怜飛燕倚新粧)呵手弄絲簧(唐宫女詩)
(云金刀呵手栽)冷落詞賦客蕭索水雲鄕(舒亶詩故園正在水)
(云鄕謝惠雪賦梁王遊扵兔園召鄒生延牧臯相如授簡扵司馬曰抽子祕思為賦之)援
毫授簡風流猶憶東梁望虚&KR0585;徐轉回廊未掃
夜長莫惜空酒觴
女冠子(新添)
同雲密布撒梨花柳絮飛舞楼臺誚似玉向紅
炉暖閣院宇深庭廣排筵會聽笙歌猶未徹漸
覺輕寒透簾穿戸乱飄僧舍密洒歌楼酒帘如
故(鄭谷雪詩乱飄僧舍茶烟温密洒歌楼酒力微)想樵人山徑迷蹤
路料漁人收綸罷釣歸南浦路無伴侶見孤村
寂寞招颭酒旗斜處南軒孤鴈過嚦嚦声声又
無書度見臘梅枝上嫩蕊兩兩三三微吐
冬雪望遠行柳耆卿
長空降瑞(左傳豊年之瑞雪盈尺)寒風剪浙淅瑶花初下
亂飄僧舍密洒歌楼(見前注)迤邐漸迷鴛瓦好是
魚人披得一蓑歸去江上晚來堪畫(鄭谷詩江上晚来堪)
(畫処魚人披得一蓑歸)滿長安高却旗亭酒價(雪詩長安酒價高)
幽雅乘興最宜訪戴泛小棹越溪瀟洒(晉王子猷)
(雪夜乘舟訪戴安道越溪剡溪也)皓鶴奪鮮白鷴失素(出謝惠連雪賦)
(云云)千里廣鋪寒野湏信幽蘭歌断同雲收尽(詩上)
(天同云雨雪紛紛)别有瑶臺瓊榭放一輪明月交光清夜
早梅芳周美成
花竹深房櫳好夜閑無人到隔窗寒雨向璧孤
灯弄餘照(易闚其戶闃其無人李賀詩向璧灯垂花)淚多羅䄂重意
密鶯声小正魂驚夢怯門外已知曉去難留
話未了早促登途道風披宿霧露洗初陽射林
表〇亂愁迷遠覧苦語縈懷抱謾回頭更堪歸路
杳
草堂詩餘總目
前集
春景類
初春早春芳春賞春
春思春恨春閨送春
夏景類
初夏避暑夏夜首夏
夏宴適興村景殘夏
秋景類
初秋感舊旅思秋情
秋别秋夜晚秋秋怨
冬景類
小冬冬雪雪景小春
暮冬
後集
節序類
元宵立春寒食上巳
清明端午七夕中秋
重陽除夕
天文類
雪月雨晴曉夜詠雨
地理類
金陵赤壁西湖錢塘亭
人物類
隱逸漁父佳人妓女
人事類
宮詞風情旅况警悟
飲饌器用
茶酒筝笛漁舟慶夀
吉席贈送感舊
花禽類
花卉禽鳥荷花桂花
草堂詩餘總目(畢)
增脩箋註妙選草堂詩餘卷之上後集
節序羣英詞話
上元瑞鶴仙(上元應制)康伯可(順菴)
瑞煙浮禁苑正絳闕春回新正方半冰輪桂華
滿溢花衢歌市芙蓉開遍(王禹玉詩雪消華月滿仙臺萬燭當樓宝)
(扇開)龍樓兩觀見銀燭星毬有爛捲珠簾(古詞鳳楼簾捲)
(鰲山對)尽日笙歌盛集宝釵金釧堪羡綺羅叢
裏(古詞十里綺羅春富貴)蘭麝香中正宜遊翫風柔夜暖
花影乱笑聲喧(東坡上元侍飲詩薄雪初銷野未耕賣薪買酒看升平吾君勤)
(儉昌憂拙自是豊年有笑声)閙蛾兒(金門事節上元夜造火蛾兒)滿路成
團打塊簇着冠兒闘轉喜皇都舊日風光太平
再見(見上註)
(玉林詞話云伯可渡江初有声楽府受知秦申王王薦於高宗皇帝以文詞待詔金)
(馬門凢巾㒷粉飾治具及慈寕歸奍两官歡集必假伯可之歌詠故應制之詞爲多按此)
(詞進入太上皇帝極称賞風柔夜暖以下數句至於未章賜金甚厚)
寶䁀現
夕陽西下暮靄紅隘香風羅綺(韓翊公子行羅綺争扶夜醉歸)
乘麗景華灯争放(西亰雜記元日撚九華灯於南山照見百里)濃熖
燒空連錦砌覩皓月浸嚴城如昼花影寒籠絳
蘃漸掩映芙蕖万頃迤邐齊開秋水太守無
限行歌意(蘇味道上元夜詩行竒尽落梅)擁麾幢光動珠翠(韓愈)
(詩不令見麾幢短檠竒長檠高張照珠翠)傾万井歌臺舞榭瞻望朱
輪駢鼓吹(李白詩門有車馬賓金鞍曜朱輪)控宝馬耀貔貅千
騎(書太誓如虎如貔如熊如羆文選古者諸侯千乘今太守古諸侯也故太守出擁千騎)
銀烛交光數里似乱簇寒星万點擁入蓬壷影
裏宴閣多才環豔粉瑶簮珠履(注見前)恐看看
丹詔催奉宸遊燕侍(後漢志注漢儀天子玉璽皆以武都紫泥封丹書丹)
(詔皆取此也詩叢話正直宸遊望遠空)便趁早占通宵醉(洗兵馬行寉駕)
(通肖鳳輦備)緩引笙歌妓(李白詩蘭蕙相隨皆妓女凮光去処滿笙歌)任
昼角吹老寒梅(李白從軍行笛奏梅花曲今角声多吹此)月滿西樓
十二(文選鮑昭詩鳳樓十二時)
傾杯樂柳耆卿
禁漏花深(唐僧灵徹得蓮花漏乃取銅葉制器状如蓮花)繍工日永(晉魏)
(間官中以紅綉線量日影冬至後日長一線)蕙凮布暖(選宋玉招䰟光凮轉蕙泛崇闌)
變韶景都門十二元宵三五(三五謂十五日也)銀蟾光
滿連雲複道凌飛觀(複道見前高帝紀紀居南宫從複道上見諸將偶語)
(注上下有道故謂複即重屋也觀亦楼也選詩琴賦飛觀高樓曹植雜詩飛觀百尺樓)聳
皇居麗佳氣瑞煙葱倩翠華宵幸(選南都賦望翠華之葳𬎼)
是處層城閬苑龍鳳燭交光星漢對咫尺鰲
山開雉扇(左僖九年天威不違顔咫尺五經異義天子之城千雉鰲山灯山也結)
(綵為之列湯問海中有五山根無所連者帝使巨鰲十五㪯首戴之)會楽府兩籍
神仙梨園四部絃筦(唐元宗集梨园弟子得三千人為霓裳羽衣曲)向
暁色都人未散盈萬井山呼鰲抃願歲歲天仗
裏常瞻鳳輦(杜鶴駕通肖鳳輦備)
絳都春丁仙現
融和又報乍瑞靄霽色皇州春早(謝㫵詩春色滿皇州)翠
幰競飛玉勒争馳都門道鰲山綵結蓬萊島向
晚色雙龍㗸照綃樓臺上&KR0686;芝盖底(西京賦芝盖九葩甘)
(泉賦翳華芝注盖名)仰瞻天表縹緲凮傳帝楽(長恨歌仙樂凮飄処)
(処聞)慶三殿共賞群仙同到迤邐御香飄滿人
間聞嬉笑(杜衣冠身惹御炉香)須臾一點星毬小漸隠隠
鳴梢聲杳遊人月下歸来洞天未暁
解語花周美成
風銷熖蠟(杜花催蠟炬銷)露浥烘炉花市光相射桂華
流瓦纖雲散耿耿素娥欲下(張正見詩耿耿長河曙泛濫宿雲浮)
(月下嫦娥落風驚織女秋)衣裳淡雅看楚女纖腰一把(杜楚女腰)
(肢亦可憐)簘鼓喧人影參差滿格飄香麝因念帝
城放夜(新記曰京城街衢有金吾暁瞑傳呼以禁夜行惟正月十五夜敕金吾弛禁前)
(後路一日謂之放夜)望千門如晝(杜駐馬望千門)嬉笑遊冶鈿車
羅帕相逢処自有暗塵隨馬(蘇道詩暗陳隨馬去)年光是
也惟只見&KR0875;情衰謝清漏移飛盖歸来從舞休
歌罷
萬年歡胡浩然
燈月交光(孟元老上元記華灯宝炬月色交光)漸輕風布暖先到
南國羅綺嬌容十里綘紗籠烛花豔驚郎醉目
有多少佳人如玉春衫𬒮整整齊齊内家新樣
粧束歡情未足更闌謾勾牽舊恨縈乱心曲
(周詞无限事縈心曲)悵望歸期應是紫姑頻卜暗想雙眉
對蹙断絃待鵉膠重續(十洲記鳳麟洲以鳳彖粦角作膠名續弦膠能)
(續断絃宋陶谷詞若得鵉膠續断絃是何年)
休迷恋野草閑花鳳簫人在金谷(鳳簫事見秦楼下注)
傅言玉女
一衣東風(李東風扇淑氣)不見柳梢殘雪(杜青柳檻前梢)御楼
煙煖對鰲山綵結簫鼓向晚鳳輦初回宫闕千門燈火九逵風
月(尔雅九逹謂之逵)綉閣人人乍嬉遊困又歇豔粧初試杷珠簾半楬嬌差向人手撚玉
梅低說相逢長是上元時節
女冠子李漢老
帝城三五灯火花市盈路天街遊處此時方信
鳳闕都民奢華豪富紗籠纔過處喝道轉身一
璧小来且住見許多才子豔質携手並肩低語
東来西住誰家女買玉梅争戴緩步香風度
北觀南顧見畫燭影裏神仙無數引人魂似醉
不如聞早步月歸去這一雙情眼怎生禁得許
多胡覷
漢宫春康伯可
雲海沉沉峭寒收建章雪殘鳷鵲(漢武帝建章長楽宮皆閤)
(道相属謝眺詩金波䴡鳷鵲注殿名)華灯照夜萬井禁城行楽
春隨鬢影映參差柳絲梅萼覌(立春類注)丹禁香鰲
峰對聳三山上通寥廓(向伯恭上元詞紫禁烟花一万重鰲山宫闕隱)
(晴空玉皇端拱彤雲上人物嬉遊陸海中)春衫綉羅香薄步金蓮
影下三千綽約(齊東昏侯鑿金為蓮花貼地令潘妃行其上曰此步步生蓮花)
(也)冰輪桂滿皓色冷浸樓閣霓裳帝楽奏昇平
天風吹落留鳳輦通宵宴賞(見前注)莫放漏聲閑
却(花詞客云此詞伯可在慈寕殿元夕被一旨作)
漢宮春(上元前一日立春)京仲遠
暖律初回又燒燈市井(元徽之詩灯火家家市)賣酒樓臺
誰將星移萬點月滿千街輕車細馬隘通衢蹴
起香埃今歲好土牛作伴(立春捻土象牛以送寒)挽留
春色同来不是天公省事要一時壮觀特地
安棑何妨綵楼鼓吹(古詩一望笑声連鼓吹)綺席樽罍良
宵勝景語邦人莫惜徘徊休笑我癡頑不去年
年爛醉金釵
慶春澤劉叔安
灯火烘春(上元詩灯火下楼臺)樓臺浸月良宵一刻千金
(蘇東坡詩春宵一刻直千金)錦步承蓮(蓮步事見前注)彩雲簇仗難
尋蓬壷影動星毬轉(丁仙現詞須臾一點星毬小)映兩行宝
珥瑶簮恣嬉遊玉漏声催未歇芳心笙歌十
里誇張地(古詩笙歌歸院落古詩十里綺羅春富貴)記年時行楽
雙闕中天鳳樓十二春寒淺(唐元宗正月望夜移仗上陽宫建燈)
(楼十二間飾以珠玉其灯為龍鳳虎豹踴躍状)去年元衣奉宸遊曾侍
瑶池宴玉殿珠簾尽捲擁群仙蓬壷閬苑五雲
深處萬燭光中(六帖開元正月望日葉法師造虹橋与明皇觀廣陵寺灯火之)
(盛人見仙人手五色雲中)揭天絲管馳隙流年(莊子忽馬無異騏驥)
(之馳過隙也)恍如一瞬星霜换今宵誰念泣孤臣(林甫)
(親自靖康之變前疊追憶徽廟元宵之盛有感扵世變故自講泣孤臣也)回首長安
遠可是塵緣未断謾惆悵華胥夢短(列子黃帝昼寝夢遊)
(華胥氏之國既斍恰然自得天下太治知華胥氏之國)滿懷幽恨數點寒灯
幾聲歸鴈
燭影摇紅吴太年
梅雪初消麗譙吹罷單于晚(莊子魏有麗譙注謂城楼吹角之所)
(也)使君千炬起班春歌吹香風煖十里珠簾尽
捲(古詞楊州十里小紅楼尽捲上珠簾一半)人正在蓬壷䦘苑賣薪
買酒立馬傳觴昇平重見(見東坡前注)誰識遨頭
去年曾侍傳柑宴(詩話上元夜登楼貴戚宫人以黃柑遺近臣謂之傳柑宴)至
今衣䄂帶天香(杜詩衣惹玉炉香)行處氤氲滿巳是春
宵苦短(長恨歌春宵苦短日高起)更莫遣歡遊意懶細聽歸
路璧月光中玉簘聲遠
喜廷鶯(閠元宵)吴子和
銀蟾光彩喜稔歲閏正元宵還再楽事难并佳
時罕遇依舊試燈何礙花市又移星漢蓮炬重
芳人海盡勾引徧嬉遊寶馬香車喧隘睛快
天意教人月更圓償足風流債媚柳煙濃(岑参詩楊)
(柳万條烟)夭桃紅小(杜山桃發小紅)景物迥然堪爱巷陌笑
声不断襟䄂餘香仍在待歸也便相期明日踏
青挑菜(玉觀詞結伴踏青去好朱淑真詩主菜乍挑宜捲餅)
立春喜迁鶯胡浩然
譙門殘月聽昼角暁寒梅花吹徹(現宝䁀現注)瑞日
烘雲風和觧凍(月令孟春東凮觧凍)青帝乍臨東闕暖向
土牛簫鼓天路珠簾高揭(夢華錄立春前造土牛扵門外是日有司)
(為壇以祭先農官吏各具綵杖環擊土牛者二古詞簫鼓向晚又古詞錢塘十里小紅楼)
(盡揭上珠簾一半)最好是戴綵幡春勝釵頭雙結勵(前江)
(仙詞主)竒絶開宴處珠履玳簮爼豆争羅列舞
䄂翩翻(杜詩舞䄂拂花鈿)歌喉縹緲壓倒柳腰鶯舌勸
我應時納祐還把金炉香爇願歲歲這一巵春
酒(詩為此春酒以介眉夀)長陪佳節(曹松立春詩玉燭傳佳節)
(雙溪老人云浩然此詞先紀節序次述宴賞未歸應時納祐尤有歸宿)
臨江仙賀方回
巧剪合歡羅勝子釵頭春意翩翩(&KR0878;楚歲時記立春日悉剪)
(綵為燕以戴之鄭毅夫云漢殿闘簮双綵燕併知春色上釵頭)豔歌淺笑拜嫣
然願郎宜此酒行楽駐華年未至文園多病
客(史記司馬相如与文君歸成都嘗有消渴疾後拜為孝文园令既病免家居茂林也)幽
襟悽断堪憐舊遊夢掛碧雲邊人歸落鴈後思
發在花前(見詞後注)
(復齋謾錄方回詞有鴈後歸詞乃山谷守當塗方回過之人日席上作腔本臨江仙山谷)
(以方回用薛道衡詩故易以鴈後歸云今仍其舊唐劉鍊傳記隋薛道衡聘陳為人日詩)
(首云入春纔七日离家已二年南人強之及云人歸落鴈後思發在花前乃曰名下無虚士)
玉樓春毛澤民
小園半夜東風轉吹破冰池雲母面暁披閶闔
見朝陽(杜詩閶闔開黃道閶闔天門也)知向碧階添幾線小
煙弄柳晴光暖殘雪禁梅香尚淺殷勤洗拂舊
東君多少韶華都借看
小冲山李漢老
誰勸東風臘裏来不知天待雪惱江梅東郊寒
色尚徘徊雙綵燕飛傍鬢雲堆(綵燕事見前注)玉冷
暁粧臺宜春金縷前(&KR0878;楚歲時記立春日貼宜春字千門王沂公立春帖)
(門云比陸凝隂尽千門淑氣新年年金殿裏宝字貼宜春)拂香腮紅羅先
綉踏青鞋(芦公範饋飾儀三月三日上踏青鞋履)春猶淺(歐陽公詞玉亰)
(此処春猶淺)花信更湏催(東皐雜錄江南自初春至初夏五日一番風候謂之)
(花信風梅花風最先棟花凮最後凢二十四番以為寒絶徐師川云一百五日寒食雨二)
(十四番花信凮)
蝶恋花辛幼安(稼軒)
誰向椒盤簮綵勝整整韶華争上春風鬢(東坡元日)
(立春詩堆盤紅縷細茵蔯巧雨椒花兩闘新又次曾仲錫元日見寄韻肅索東凮雨鬢華年)
(年幡勝剪宫花)往日不堪重記省為花長抱新春恨
春未来時先借問晚恨開遅早又飄零近今歲
花期消息定只愁風雨無憑凖
寒食瑣䆫寒周美成
暗柳啼鴉单衣竚立小簾朱戶桐花半畝静鎖
一庭愁雨滴空階更闌未休(漁隠詩話嘉祐中有魚人於江心綱)
(得片石有絶句雨滴空階曉無心換夕香井桐花落尽一半在銀床)故人剪烛西
䆫語(李商隱詩何當共剪西䆫燭却話巴山夜雨時)似楚江瞑宿風燈
零亂(杜詩風起春灯乱江鳴夜雨懸)少年羇旅遅暮嬉遊
處(杜詩自傷遅暮眼)正店舍無煙禁城五百(連昌宫初過寒食一)
(百六店舍無煙宫樹綠)旗亭唤酒付與高陽儔侣(李賀詩旗亭下)
(馬觧秋衣宜賀高陽一壷酒漢&KR1073;食其謁高祖衣儒冠沛公謝之曰未睱見儒食其按劒此日)
(吾高陽酒徒非儒也沛公起入)相東園桃李自春小唇秀靨今
在否到歸時定有殘英侍客携樽俎(李賀詩穠眉籠小唇)
(又脱奩粧秀靨)
應天長周美成
條風布䁔(易緯云立夏條風至)霏霧弄晴池塘遍滿春色正是
夜堂無月沉沉暗寒食梁間燕前社客似笑我閉門
愁寂亂花過隔院芸香滿地狼籍長記那回時觧
逅相逢郊外駐油璧(温飛卿詞油璧車輕金牘肥)又見漢宫
傳燭飛煙五侯宅(見三臺詞注)青青草迷路陌(古楽府青)
(青河畔草)強載酒細尋前跡市橋遠柳下人家猶自
相識
(杜市橋官桺細)
玉樓春謝無逸(溪堂)
弄晴數點梨花雨門外昼橋寒食路杜鵑飛破
草間煙蛺蝶惹殘花底霧東君着意憐樊素
(白楽天有二妾樊素善歌小蛮善舞嘗有詩曰櫻桃樊素口楊桺小蛮腰)一叚韶華
都付與粧成不管露桃噴舞罷從教風柳妬
訴衷情僧仲殊
湧金門外小瀛洲(杭州有湧金門)寒食更風流紅舡滿
湖歌吹花外有高樓晴日暖淡煙浮恣嬉遊
三千粉黛十二闌千一片雲頭(玉林詞選云仲珠之詞多矣)
(佳者固不少而小令為最小令之中訴衷情一詞一調又其最盖篇篇竒䴡字字清婉高處不咸唐)
(人風致也)
醉蓬莱(上巳日有懷許下西湖)葉少藴
問春風何事断送繁紅便拚歸去牢落征途笑
行人羈旅一曲陽關断雲殘靄做渭城朝雨(玉維)
(詩渭城朝雨浥輕塵客舍青青桺色新勸君更盡一杯酒西出陽關無故人)
𣣔寄離愁綠隂千囀黃鸝空語遥想湖邊浪
搖空翠管絃風高亂花飛絮曲水流觴有山翁
行處翠䄂朱欄故人應也弄畫船煙浦會寫相
思尊前為我重翻新句
春雲怨(黃鍾商)馮偉夀(雲目)
春風悪劣把數枝香錦和鶯吹折雨重柳腰嬌
困燕子𣣔扶扶不得軟日烘煙乾風收霧芍藥
茶䕷弄顔色簾幕輕隂圖書清潤日永篆香絶
盈盈笑靨宫黃額試紅鵉小扇丁香双結團
鳳眉心情郎貼教洗金罍共看西堂醉花新月
曲水成空(蘭亭記事見前集注)麗人何處(杜麗人行三月三日天氣新長)
(安水邊多麗人)往事暮雲萬葉
三臺(清明應制)万俟雅言
見梨花初帶夜月(晏元献公梨花院落溶溶月)海棠半含朝
雨内苑春不禁過青門御溝漲潜通南浦東風
静細柳垂金縷(唐人詞楊桺風展盡黃金縷)望鳳闕非煙非
霧好時代朝野多歡徧九陌太平簫鼓乍鶯兒
百囀断續燕子飛来飛去近綠水臺榭映秋千
闘草聚雙雙遊女餳香更酒冷(宝典斫杏仁爲酪以餳沃)
(之)踏青路會暗識夭桃朱戶(唐音謙詩草草踏青人)向晚
驟寶馬雕鞍(注見前)醉襟惹亂花飛絮正輕寒輕
暖漏永(衛渥寒城夜惻惻輕寒剪剪風)半隂半晴雲暮(王晉卿詞乍雨)
(乍晴寒食路)禁火天巳是試新粧(韋應物詩雨中禁火空齋冷)歲
華到三分佳處清明看漢宫傳䗶炬散翠煙飛
入槐府(韓翃詩春城無處不飛花寒食東風御桺斜日暮漢官傳蠟燭輕煙散入五侯)
(家)歛兵衛閶闔門開住傳宣又還休務
蝶戀花趙德麟(安定郡王)
𣣔减羅衣寒未去不捲珠簾人在深深處紅杏
枝頭花幾許啼痕止恨清明雨(毆詞紅杏開一清明雨)
盡日水沉香一縷宿酒醒遅惱破春情緒飛燕
又將歸信誤小屏風上西江路
水龍吟(和質章夫韻)劉叔安(随如)
弄晴臺舘收煙候時有燕泥香墜宿醒未觧单
衣初試騰騰春思前度桃花去年人面(見前集註)重
門深閉記彩鸞别後青騘歸去長亭路芳塵起
十二屏山遍倚任蒼苔點紅如綴黃昏人静
煖煙吹月一簾花碎芳意婆娑絲隂風雨畫橋
煙水笑多情司馬留春無計濕青衫淚(白樂天就中誰)
(獨泣最多江州司馬青衫湿)
端午喜遷鶯
梅霖初歇正絳色海榴争開佳節角黍包金(風土)
(記端午日進角黍)香蒲砌玉(是日飲菖蒲酒)是處玳筵羅列闘
巧盡輸年少玉腕綵絲雙結艤綵舫見龍舟兩兩
波心齊發竒絶難畫處激起浪花翻作湖間
雪畫鼓轟雷(東坡詩腰鼓百面如春雷)紅旗掣電奪罷錦標
方徹湟中水天日暮猶自珠簾高揭(滕玉閤記珠簾暮捲)
(西山雨)棹歸晚載荷香十里(東坡遊法華山詩歸塗十里尽荷風)
一鈎新月(柳宿岩下詩新月一鈎吐)
齊天樂
疎疎幾點黃梅雨(古詩梅子黃時雨)佳時又逢重午角
黍包金香蒲泛玉風物依然荆楚(風土記端午烹鷔以菰葉)
(褁粘米謂之角黍)衫裁艾虎更釵裊朱符臂纏紅縷(歲時)
(記端午以艾為虎形或剪綵為小虎粘又葉以戴文章簡公帖子云花隂轉午清風細玉燕釵)
(頭艾虎輕抱朴子五問辟兵之道答曰以五月五日作赤灵符着心前歐陽公帖子五兵消)
(以德何用赤灵符令謂之釵頭符風俗通五月五日以五綵絲繋臂者辟鬼及兵一名長命)
(縷一名續命縷一名辟兵繒)撲粉香綿唤風綾扇小牎午
沉湘人去已遠勸君休對景感時懷古(續齊諧記屈原)
(以五月五日投汨羅江而死楚人哀之)慢囀鶯喉輕敲象板勝讀
離騷章句荷香暗度漸引入醄醄醉香深處卧
聽江頭畫船喧韻鼓(章簡公帖子絲竹漸高撓鼓急瑶渾亭下竟鳬車)
賀新郎劉方叔
翠葆摇新竹(周詞新篁榣動翠葆)正榴花枝頭葉底闘紅
争綠(王安石榴花詩万綠枝頭紅一點動人春色不湏多)誰在紗䆫停針
線閑理竹西舊曲(杜牧詩斜陽竹西路哥吹是楊州)又還是蘭
湯新浴(青箱記蘭湯俻浴傳&KR0878;楚水馬浮江弔屈源)手弄合歡雙綵
索(風土記以五色綵絲為百索)笑偎人福夀低相祝金鳳亸
艾花矗龍舟噀水飛相逐記當年懷沙舊恨
至今遺俗雨過平蕪浮天闊畫艗凌波盡簇沸
十里笙歌聲續(李白詩蘭蕙相隨皆妹女風光去處滿笙歌)好是蟾
鈎隨歸棹任歡呼船重成頽玉(晉嵇康醉如玉山之將頽)猶
未忍罩銀燭
賀新郎劉潜夫(後村)
深院榴花吐畫簾開綵衣紈扇午風清暑兒女
紛紛新結束(杜世上兒女徒約紛)時樣釵符艾虎(劉昭曰桃印本)
(漢制以止悪氣令端午以綵繪篆符為釵頭符以相遺荆門記午節人皆綵艾為虎為人掛)
(於門以辟邪氣)早已有遊人觀渡(荆楚記屈原午日投汨羅江西死後人以)
(舟楫救之遂俗成兢渡也)老大逢埸慵作戲任白頭年少争旗
鼓溪雨急浪花舞靈均標致高如許(灵均屈原也)
憶生平既紉蘭佩(楚詞紉秋蘭以為佩)又懷椒糈(离騷奠桂酒兮椒漿)
誰信騷魂千載後波底垂涎角黍(古詞角黍包金菖蒲切玉)
又說是蛟饞龍怒似而今醒到了料當年醉
死差無苦聊一笑吊千古
又
思遠楼前路(思遠楼在温州與西山相對)望平堤十里湖光
畫船無數綠盖盈盈紅粉面葉底荷花觧語(天宝)
(遺事大液池千葉蓮開明皇與如子共賞帝指妃謂左右曰何如此觧語花耶)
闘巧結同心雙縷尚有經年離别恨一絲絲揔
是相思處相見也又重午清江舊事傳荆楚
嘆人情千載如新尚沉菰黍且盡樽前今日醉
誰肯獨醒吊古(漁父辝衆人皆醉我獨醒)泛幾盞菖蒲綠醑
兩兩龍舟争競渡(古詞見龍舟兩兩波心齊彂)柰朱簾暮捲
西山雨(滕王閤詩畫棟朝飛南浦雲朱簾暮棬西山雨)看未足怎歸去
南柯子蘇子瞻
山與歌眉歛波同翠眼流遊人都上十二楼不
羡竹西歌吹古楊州(注見前)菰黍連昌歜(風上記五)
(月五日以菰葉褁粘米楚祭屈原之餘風又俗飲菖蒲酒左饗有昌歜注菖蒲也)瓊彛
倒玉舟誰家水調唱歌頭(明皇雜錄明皇好水調歌頭胡羯犯京土)
(𣣔迁幸猶登花萼楼置酒四顧悽愴使其中人歌水調畢因倚視楼下有工歌而善水調者乎)
(有一少年自言工歌亦善水調遊歌曰山川滿)
(目泪沾衣富貴荣華得幾時不見只今分水上惟有年年秋鴈飛上聞之潸然曰誰爲此調左)
(右曰宰相李嶠上曰真才子也不待曲終水調曲頗廣謂之歌頭豈非首章之一觧乎)
聲遶碧山飛去晚雲留(博物志秦青善謳每擊節而歌声振林木響遏行雲)
七夕鵲橋仙秦少游
纖雲弄巧飛星傳恨銀漢迢迢暗度(杜銀漢會双星)金
風玉露一相逢(李密詩金風蕩佳節杜玉露團清影僧清江詩七夕景迢迢相)
(逢只一宵)便勝却人間無數(毆陽公七夕詩暮云天上休相見猶勝人間去)
(不回)柔情似水佳期如夢(隱羅七夕詩惆悵佳期又一年)忍顧鵲
橋歸路(風俗記織女七月七曰當渡河使鵲為橋)兩情若是久長時
又豈在朝朝暮暮(宋玉高唐賦朝為行雲暮為行雨朝朝暮暮陽臺之下)
(按七夕歌以双星會少别多為恨少游此詞謂两情若是夕長不在朝朝暮暮所謂栳臭)
(腐為神竒寕不省人心目)
二郎神柳耆卿
炎光謝過暮雨芳塵輕洒乍露冷風清庭戶爽
天如水(註見前集)玉鈎遥掛應是星娥嗟人阻叙舊
約颷輪𣣔駕極目處微雲暗度耿耿銀河高瀉
(長恨歌遅遅鍾鼓初長夜耿耿星河𣣔曙天)閑雅湏知此景古今
無價運巧思穿針樓上女(&KR0878;楚歲時記七夕婦人結綵樓穿七孔針)
(陳瓜果於庭中乞巧)檯粉面雲鬟相亜鈿合金釵私語
處(長恨歌唯將舊物表深情鈿合金釵寄將去釵留一股合一扇釵擘黃金合分佃)
(但令心似金鈿堅天上人間會相見臨别殷勤重寄詞詞中有誓两心知七)
(月七日長生殿夜半無人私語時)筭誰在回
廊影下願天上人間占得歡娱年年今夜
賀新郎宋謙父(壷山)
靈鵲橋初就(七夕歌神官召集役灵鵲直渡銀河横作橋)記迢迢重
湖風浪去年時候歲月不留人易老萬事茫茫
宇宙但獨對西風搔首巧拙豈關今夕事柰癡
兒騃女流傳&KR0861;添話柄柳州柳(柳宗元如柳州作乞巧文)
道人識破灰心久只好風凉月佳時疎狂如舊
休笑雙星經歲别(杜詩銀漢會双星謝惠連詩雲漢有灵匹弥年闕相從)
人到中年巳後雲雨夢(楚㐮王高唐夢詩見前註)可曾常有
雪藕調冰花熏茗(杜詩公子調水水佳人雪藕絲)正梧桐雨過
新凉透且隨分一杯酒
鵲橋仙謝勉仲
鈎簾借月染雲為愰花面玉枝交映凉生河漢
(衣裘而往及至月宫寒凜時異上不能禁静能出丹二粒進上服之)起舞弄清影
何似在人間(杜詩人間月影清)轉朱閤低綺戶照無
眠(李白詩月明𣣔素秋不眠)不應有恨何事長向别時圓(唐詩)
(月如無限月長圓)人有悲歡離合月有隂晴圓缺此事
古難全但願人長久千里共婵娟(文選謝莊月賦隔千里兮)
(共明月李白憶舊遊詩婵娟美女初月輝東坡自亭云丙辰中秋歡飲逹且大醉作此篇)
(廉懷子由菬溪漁隱云先君嘗云桺詞鱉山綵結蓬莱島當云綵締坡詞低騎戶當云窺綺戶)
(二字既改其詞益佳苕溪云中秋詞自東坡水調歌頭一出餘詞尽廢然其後亦豈無佳調如)
(晁次膺綠頭鴨一詞殊清碗但樽爼間歌猴以其篇長惮唱故煙没無聞焉其詞云晚雲收淡)
(天一片琉璃爛銀盤来從海底皓色千里登渾)
(瑩無塵素娥澹泞淨可數丹桂参差玉露初令金風未凛一年無似此佳時向坐久疎星時度)
(烏鵲正南飛瑶臺令闌干凭暖欲正遅遅念佳人音塵隔後對此應觧相思最關情漏声正永)
(暗断腸花影潜移料得來宵清光未咸隂晴天氣又争知共疑恋如今别後還是隔年期人縱)
(徤清樽素月長願相隨)
念奴嬌(新添)
憑高眺遠見長空萬里雲無留迹桂魄飛来光
射處冷浸一天秋碧玉宇瓊樓乘鸞来去人在
清&KR0765;國(龍城錄八月望日唐明皇遊月宫寒氣逼人露下霑衣見大府榜曰廣寒清虚之)
(府少前見素娥十餘人皆皓衣乘白鵉舞於大桂樹下)江山如畫望中煙
樹歷歷我醉拍手狂歌舉杯邀月對影成三
客(李白詩舉杯&KR0829;明月對影成三人)起舞排徊風露下今夕不
知何夕(詩今夕何夕)便𣣔乘風翩然歸去何用騎鵬
翼水晶宫裏一聲吹断横笛
念奴嬌(新添)葉少藴(石林居士)
洞庭波冷望冰輪初轉滄海沉沉萬頃孤光雲
陣卷長笛吹破層隂洶湧三江銀漢無際遥帶
五湖深酒闌歌罷至今鼉怒龍吟回首江海
平生漂流容易散佳會難尋縹緲高城風露爽
獨倚危檻重臨醉倒清樽嫦娥應笑猶有向来
心廣寒宫殿(事見前注)為余聊借瓊林
洞仙歌(泗州中秋作此絶筆之詞也新添)晁無咎
青煙羃處碧海飛金鏡永夜閑階臥桂影露&KR0765;
時零亂多少寒螿神京遠惟有藍橋路近(藍橋神仙)
(之所居也)水晶簾不下雲母屏開冷浸佳人淡脂
粉待都將許多明付金樽投暁共流霞傾盡(杜詩)
(細酌流霞)更携取胡床上南楼(晉庾亮在武昌諸佐吏殷浩之徒乘秋夜)
(往共登南楼不覺亮至亮曰諸君少住老子扵此㒷復不淺便據明床與浩等談詠)
看玉做人間素秋千頃(苕溪叢詰云允作詩詞要當如常山之蛇救首)
(救尾不可偏也如晁無咎作中秋洞仙歌其首云青煙羃處至閑階卧桂影固巳佳矣其後云)
(待都將許多明付與金樽至素秋千頃若此可謂善救首尾者也至朱希真作中秋念奴嬌則)
(不知出此其首云插天翠柳被何人椎上一輪明月照我藤床凉似水飛入瑶臺銀闕亦巳佳)
(矣其後云洗尽凢心滿身清露冷浸蕭蕭髮明朝塵世記取林向人說此兩句全無意味收拾)
(得不佳&KR2581;并本篇其氣素然矣)
金菊對芙蓉重陽辛幼安
遠水生光遥山聳翠霽煙深鎻梧桐正零瀼玉
露淡蕩金風(杜詩皆傳玉露秋張景陽詩金風扇素節)東籬菊有
黃花吐(陶詩採菊東籬下礼記月令菊有黃華)對映水幾簇芙蓉
重陽佳致可堪此景酒釅花濃追念景物無
窮嘆少年胸襟忒煞英雄把黃英紅萼甚物堪
同除非腰佩黃金印(晉周顗傳明年殺諸賊奴取金印如斗大)座中
擁紅粉嬌容此時方稱情懷尽拚一飲千鍾
六么令(新添仙吕)周美成
快風收雨亭舘清殘燠池光静横秋影岸柳如
新沐聞道冥城酒美昨日新醅熟輕鑣相逐衝
泥策馬来折東籬半開菊(陶潜採菊東籬下)華堂花
豔對列一一驚郎目(牧之為御史分司李司徒閑居路一日開筵杜引三)
(爵冷曰華堂今日綺筵開誰唤分司御史来忽彂狂吟驚滿座兩行紅粉一時回梁武帝㐮)
(陽歌大提諸女兒花豔驚郎目)歌韻巧共泉声間雜琮琤玉(韓愈)
(詩泉聲玉琮琤)惆悵周郎已老莫唱當時曲(吴志云周俞暁音樂)
(時人語曰曲有誤周郎顧)幽歡難卜(杜詩幽歡下夜闌)明年誰徤更
把茱萸再三嘱(杜詩明年此會知誰徤好把茱萸子細看)
水調歌頭韓無咎(南澗)
今日我重九莫負菊花開試尋高處携手躡屐
上崔嵬放目蒼崖萬仞雲護暁霜成陣(古詞幾點護霜)
(雲影轉)知我與君来古寺倚修竹(古詩日暮倚修竹)飛檻
絶纖埃笑談間風滿座酒盈杯仙人跨海休
問隨處是蓬莱落日平原西望鼓角秋深悲壮
(杜詩五更鼓角声悲壮)戲馬但荒臺(文選刘𥙿為宋公在彭城九月九日遊項)
(羽戲馬臺)細把茱萸看一醉且徘徊
木蘭花慢亰仲遠
筭秋来景物皆勝賞况重陽正露冷𣣔霜輕煙
不雨玉宇開張(刘休元詩王宇来清凮)蜀人從来好事遇
良辰不肯負時光藥市家家簾幕酒樓處處絲
簧婆娑老子興難忘(庾虎云老子扵此興復不淺)聊復與
平章也隨兮登高(風俗記九日登高以穣灾厄)茱萸綴席(杜綴)
(席茱萸好)菊蘃浮觴(李詩携觴酌流霞搴菊泛寒蕊)明年未知誰徤
笑杜陵底事獨凄&KR0765;(事見前注)不道頻開笑口年年
落帽何妨(孟嘉為桓温參軍九日温宴龍山時佐史吏並戎服風至吹嘉帽墮落嘉)
(不覺之)
南鄊子蘇東坡
霜降水痕收(杜詩寒水各依痕)淺碧𥻘𥻘露遠洲酒力
漸消風力軟颼颼破帽多情却恋頭(詩見前詞)詩
酒若為酬(韓詩嘉節迫吹帽杜牧之詩但將酩酊酬佳節)但把清樽断
送秋萬事到頭都是夢(潘閬詩万事到頭都似夢休嗟百計不如人)休休
明日黃花蝶也愁(鄭谷九日菊詩節去蜂蝶愁不知暁庭猶繞折殘技自緣)
(今日人心别未必秋香一夜衰)(三人老人錄云自来九日多用落帽事独東坡云破帽)
(多情却恋頭尤為竒特)
鷓鴣天黃山谷
黃菊枝頭破暁寒人生莫放酒杯乾風前横笛
斜吹雨醉裏簮花倒著冠(舊俗重陽日插菊花飲酒晉山翁倒著)
(白接篱)身健在(杜明年此日知誰健)且加飡(杜加飡可扶老)舞裙
歌板盡清歡(杜興来終日尽君歡)黃花白髮相牽捝(杜九日詩)
(昔日黃花酒今朝白髮稠)付與時人冷眼看
西江月蘇子瞻
點點樓前細雨重重江外平湖(李白平詩湖注澄流)當年
戲馬會東徐(事見前)今日凄&KR0765;南浦莫恨黃花
未吐且教紅粉相扶酒闌不必看茱莄俯仰人
間今古(杜詩侻仰悲身世)
醉花隂李易安
薄霧濃雲愁永晝瑞腦噴金獸(金獸所以炷香)佳節又
重陽寶枕紗厨半夜秋初透東籬把酒黃昏
後(陶渊明飲酒詩採菊東籬下悠然見南山)有暗香盈䄂莫道不銷
魂(文選江淹别賦黯然銷䰟惟别而已)簾捲西風人似黃花瘦
除夕東風齊着力胡浩然
殘臘收寒三陽初轉已换年華東君律管迤邐
到山家處處笙簧䁀沸會佳宴坐列仙娃花叢
裏金炉滿爇龍麝煙斜(見前注)此景轉堪誇深
意祝夀山福海增加玉觥滿泛且莫厭流霞(杜詩)
(細酌流霞)幸有迎春夀酒(詩爲此春酒以介眉夀)銀缾浸幾朵
梅花休辭醉園林秀色(古詩春到園林皆挺秀)百草萌牙
送入我門来(黃鍾商調)胡浩然
荼壘安扉靈馗掛戶(風浴通黃帝上古之時有神荼欝壘兄弟二人性能)
(执鬼於度朔山桃樹下簡閱百鬼之無道者縳以葦索执以飼虎張平子東都賦云首以欝壘)
(神茶副焉明皇晝寢夢一小鬼衣絳贖鼻洗一足履一是腰懸一履搢一筠扇盗太貞綉香)
(嚢大叱問之小鬼奏曰臣乃虚耗也上怒𣣔呼力士俄見一大鬼頂破帽衣藍抱繋角帶靸)
(朝靴徑捉小鬼先刳其目然後擘而啖之上問尔為誰奏云臣終南山進士鍾馗也)
神儺烈竹轟雷(神異經西方深山中有人長丈餘犯人則病寒熱名曰山臊人)
(以竹著火中焷林有聲而山臊驚焷)動念流光四序式適回湏知
今歲今宵盡似頓斍明年明日催(王䛩除夜詩今歲今宵尽)
(明年明日催寒隨一夜去春逐五更耒)向今夕是處迎春送臘羅
綺筵開今古徧同此夜賢愚共添一歲貴賤
仍階互祝遐齡山海固難催石崇富貴籛鏗夀
(晉石崇富埒王公鉞籛鏗即彭祖夀八百歲)更潘岳儀容子建才(潘岳)
(美姿容所至擲果盈車曹子建有七步成詩之才)仗東風盡力一齊吹
送入此門来
天文氣候念奴嬌黃山谷
断虹霽雨(滕王閤記虹銷雨霽)净秋空山染修眉新綠(韓南)
(山詩天宇浮修眉濃綠昼新就)桂影扶疎(杜詩斫却月中桂扶疎万古同)誰便
道今夕清輝不足(杜詩刀里共清輝)萬里青天嫦娥何
處(王充論衡后羿妻請不死之薬又西王母因竊其薬以奔月宫是為姮娥)駕此一
輪玉寒光零亂(李白詩我歌月徘徊我舞影零乱)為人偏照醽
醁(龍城錄魏左相能治酒其名醽醁名濤公称醽醁似蘭生翠濤過玉薤千日醉不醒十年)
(味不敗)年少隨我追遊晚城幽徑遶張園森木
(見詞話注)共倒金荷家萬里難得樽前相属老子平
生江南江北最爱臨風曲(南唐韓熙載詩僕本江比人今作江南客)
(再去江北遊江南有人意)孫郎微笑坐来聲歕霜竹(古詞倚風三歕横竹)
(苕溪漁隱云山谷云入月十七日與諸生步自永安城入張寬夫園符月以金荷葉酌)
(客客有孫叔敏善長笛連作數曲諸甥曰今曰之會樂矣不可以無述公因作此曲記之)
(文不加點或以為可継東坡赤璧之詞云)
念奴嬌(上太守月詞)范元卿
玉楼絳氣(異聞錄古鏡記隋御史王度有宝鏡大業中有胡僧云宅上常有碧光連日)
(絳氣属天此宝鏡氣也)捲霞綃雲浪飛空蟾魄人世江上
驚照耀(杜月詩江上同照鳥鵲自多驚)煙靄鰲峰千尺陸海蓬
壺銀葩星暈點破琉璃碧(士筠詩衝破碧琉璃)有人吟笑
紫荷香滿晴陌(韻語陽秋云近世作文多以紫荷囊作侍從事使不知其誤晉)
(與服志云入座尚書則荷紫以生紫為拾囊縫之服外在扵左肩所謂荷紫者非荷芰之荷乃)
(負荷之荷也人徒見南史着紫荷囊四字遂作一句言之殊不知晉書荷紫之義亦未免有此矣)
况是東府君候(唐李密傳東璧圖書之府)西清别騎(甘泉賦或彷徨)
(扵西清注西清謂西廂清閑處)樽爼開華席迤邐飛輪催杖屦
入對青藜仙客(王子年拾遺記刘向校書天禄閤夜有老父着黃衣植青藜杖)
(叩閤而進見向暗中誦書乃吹杖端煙然因只見向問其姓名曰我太乙之精荆公詩曰不知)
(太乙遊何處定把青藜燭照公)𥜗袴歌謠(人鹿范傳迁南陽太守先蜀多火災禁民)
(夜作以防火范但令儲水為便百姓歌之曰廉叔度来何暮不禁火民安作昔無𥜗令五袴)
昇平風露取金蓮側梅花吹動(李白從軍行笛奏梅花曲)
滿城依舊春色
念奴嬌(月詞)朱希真
插天翠柳(杜高柳半天青)被何人堆上一輪明月照我
藤床凉似水飛入瑶臺銀闕(瑶臺崑崙之異名李白詩瑶臺雪花)
(數千點又香閤不瑶闕二)露冷笙簫(坡詩至今微月夜笙蕭來絶山)風清環
珮玉鎻無人掣閑雲收盡海光天影相接誰
信有藥長生(杜月詩搗薬兔長生)素娥新煉就飛霜液雪
擊碎珊瑚(晉石崇冨盛以鐡如意擊碎珊瑚樹)争似看仙桂扶疎
竒絶(酉陽雜爼言月桂高百丈人有斫伐樹創随合)洗盡凡心滿身清
露冷瀟瀟髮(唐褚遂良帖華髮瀟瀟)明朝塵世記取休向
人說
念奴嬌(中秋月)朱希真
尋常三五(古詩三五明月滿)問今夕何夕(詩繆綢今夕何夕)嬋
娟都勝(李白詩婵娟美如初月輝)天闊雲收崩浪静深碧琉
璃千頃(杜詩江里碧琉璃)銀漢無聲(杜詩河漢声西流)冰輪直
上(玉原夫人詩冰輪碾太清玉兔步碧虚)桂濕扶疎影綸巾玉塵
(晉謝万常自綸巾以見簡文帝王衍每提玉柄塵尾清談与手同色)庾楼無限
清興(晉庾亮在武昌諸佐吏殷浩之徙乘月夜往共登南樓不覺亮至亮曰諸君少住老)
(子於此興復不淺便據胡床与浩等談詠)誰念江梅飄零(李白詩平生江)
(海心垂老見飄零)不堪回首驚鵲南枝冷(魏文帝短歌行月明星稀)
(鳥鵲南飛撓樹三匝無枝可依)萬點蒼山何處是脩竹吾廬三
徑(陶淵明詩吾亦愛吾庐歸去来辭三徑就荒松菊猶存)香霧雲鬟清輝
玉臂(杜香霧雲鬟&KR0668;清輝玉臂寒)醉了愁重醒參横斗轉(隋開)
(皇中趙師雄迁羅浮一日於松林間酒肆旁舍見美人淡桩素服出迎時殘雪未消月色微明)
(师雄与語芳香襲人因与共飲久之東方巳白起視梅大花樹下月落參横但惆悵而巳)
轆轤聲斷金井(杜轆轤東階鹿李梧桐落金井一葉飛銀床)
念奴嬌李漢老
素光練静映秋山(杜詩索䆫素月垂文練又吹笛秋山凮月清)隠隠
修眉横綠(見前注杜韓詩)鳷鵲楼高天似水(選謝眺詩金皮麗鳷)
(鵲玉繹低建章李白秋声賦碧天如水兮窅窅悠悠)碧瓦寒生銀粟(東坡)
(詩凍合玉楼寒起粟)萬丈斜暉奔雲湧霧飛過盧仝屋(韓詩)
(玉川先生洛城裹破屋數間而已矣)更無塵氣滿庭風碎梧竹
誰念鶴髮仙翁(五代史周桓公曰吾老矣鷄皮鶴髮)當年曾共賞
紫巖飛瀑對影三人聊痛飲(李白月下独酌詩舉林邀明月對飲)
(成三人世說王孝伯曰但痛飲熟讀离騷便可作名士)一洗離愁千斛(古詩)
(百年莫惜千回飲一醉能消萬斛愁)斗轉參横(見前注)翩然歸去萬
里騎黃鵠(杜詩安能騎黃鵠)滿天霜暁呌雲吹断横玉
(苕溪漁隱云李漢老此詞有滿天霜曉呌雲吹断横玉之句乃用崔魯華清宫詩銀)
(河漾漾月輝輝楼碍天邊織女機横玉呌雲清似水滿空霜逐一聲飛或云呌雲乃笛名)
(非也)
念奴嬌(和前韻)姚孝寕
素娥睡起(龍城記八月望日明皇遊月宫見素嫵十余人皆皓衣乘白鵉)駕冰
輪碾破一天秋綠(冰輪見前注)醉倚高楼風露下凛
凛寒生肌粟横管孤吹龍吟風勁(文選馬融長笛賦近世双)
(笛從羌起羌人伐竹未及巳龍吟水中不見形截竹吹之声相似)雪浪翻銀屋(李白詩江)
(中白浪如銀屋)壮遊回首會稽何限修竹(晉王羲之蘭亭序暮春之)
(初會于會稽山隂之蘭亭修禊事也此地有崇山峻嶺茂林修竹)今夜對月
依然樽前湏快瀉山頭嗚瀑吸也清光傾肺腑
洗我明珠千斛(韓簸弄明月珠坡詩我無明月十斛珠)只恐婵娟
明年依舊衰鬢先成鵠舉杯相勸為予且掛團玉
念奴嬌八韓子蒼
海天向晚漸霞收餘綺波澄微綠(謝眺詩餘霞散成綺江)
(淹別賦春草碧色春水綠波)木落山高真箇是一雨秋容新
詠雪醜奴兒令康伯可
馮夷剪碎澄溪練(馮夷何伯也謝玄暉詩澄江静如練)飛下同
雲(詩上天同雲雨雪雰雰)着地無痕柳絮梅花處處春(崔郁)
(雪詩不辨梅花与雪花)山隂此夜明如晝(晉王徽之居山隂雪夜初)
(霽月色明朗忽憶戴安安時在剡便乘舡詣之不前而反人間其故曰乘興而行興尽而反何)
(必見戴安道耶)月滿前村莫掩溪門恐有扁舟乘興人
(事見上注)
(花庵詞客云順庵作此詞促飬直赴雪夜溪堂之約一本澄溪作澄江飛下同雲)
(作吹下紛紛柳絮梅花處處春作柳絮楊花觸處春既用柳絮又用楊花是關門閉)
(戶掩柴扉也月滿前村作月破黃昏既曰此夜又破黃昏意亦重複)
青玉案陳瑩中
碧空黯淡同雲繞(同雲見前注)漸枕上風聲峭明透
紗牎天𣣔暁(謂雪之明透上紗䆫如天將暁也)珠簾纔捲(古詞捲上)
(珠簾一光)美人驚報一夜青山老(謂雪遍山頭故云一夜青山老)
使君命客金尊倒(杜爛漫倒芳樽)正千里瓊瑶未經掃
欹壓江梅春信早(韓欺梅併壓枝)十分農事滿城和氣
管取来年好(謝惠連雪賦盈尺則呈瑞扵豐年)
憶秦娥
雲垂幕隂風慘淡天花落天花落千林瓊玖滿空鸞鶴
(謂雪如瓊玖之遍千林鸞鶴之滿空也)征車渺渺穿華薄路迷
迷路增離索增离索(楊子离群而索居)楚溪山水碧湘
樓閤
詠雨滿江紅
斗帳高張寒窗静瀟瀟雨意(詩風雨瀟瀟鷄鳴膠膠)南楼
近更移三鼓(古詞楼頭尚有三通鼓)漏傳一水(說文漏以銅盛水節)
(晝夜以為刻)點點不離楊柳外聲聲只在芭蕉裏(唐詩)
(一夜不眠孤客耳主人䆫外有芭蕉)也不管滴破故鄊心(唐詩無端一夜)
(空階雨滴破思鄕萬里心)愁人耳(文選夜雨滴空階階空階裏空階滴不入滴入愁人耳)無似有遊絲細(杜詩落絮遊絲别有情)
聚復散珍珠碎(杜詩万珠跳猛雨)天應分付與别離滋味破我一床蝴蝶夢(莊子莊周夢胡蝶相相然)
(蝴蝶也)輸他雙枕鴛鴦睡(古詩客從遠方来遺我一端綺文彩双鴛鴦裁)
(為合歡被)向此際别有好思量人千里(選謝希逸月賦美人邁兮)
(音問闕隔千里兮共明月)
洞仙歌九李元膺
簾纖細雨殢東風如困縈断千絲為誰恨向楚
宫一夢(乃楚襄王巫山夢事)多少悲凉無處問愁到而今未
盡分明都是淚泣柳沾花常與騷人伴孤悶(盧仝茶歌)
(七椀破孤悶)記當年得意處酒力方酣怯輕寒玉爐香
潤(温庭筠詞篆縷玉爐香)又豈識情懷苦難禁對點滴簷
聲夜寒燈暈(杜夢覺燈花暈)
綺羅香(春雨)史邦卿
微冷欺花薄煙困柳(蕭遇詩水堤烟報柳)千里偷催春暮
盡日冥迷愁裏𣣔飛還住驚粉重蝶宿西園(鄭谷)
(䗋詩微雨宿花房)喜泥潤燕歸南浦(杜芹泥隨燕嘴)最妨他佳
約風流鈿車不到杜陵路沈沈江上望極還
被春潮急難尋官渡(唐韋詩春潮帶雨晚未急野渡無人舟自横)隱
約遥峯和淚謝娘眉嫵(眉嫵事見前注)臨断岸新綠生
時是落紅帶愁流處記當日門掩梨花(古詞雨打梨花)
(深閉門)剪燈深夜語(司空曙詩孤灯寒照雨又唐詩笑剪灯花夜向闌)
春霽(春晴)胡浩然
遅日融和(杜遅日江山麗)乍雨歇東郊嫩草凝碧(江淹賦春)
(草碧色)紫燕雙飛海棠相襯粧點上林春色黯然
望極困人天氣(古詞輕暖輕寒正是困人天氣)渾無力又聽得
園苑數聲鶯囀柳隂直(唐詩鶯声巧轉綠楊隂)當此暗
想故園繁華&KR1275;然遊人依舊南陌院深沉梨花
乱落(晏詩棃花院落溶溶月)那堪如練點衣白酒量頓寬
洪量窄筭此情景除非殢酒狂歡恣歌沉醉有
誰知得
秋霽(秋晴新添)陳後主
虹影侵階乍雨歇長空萬里凝碧孤鶩高飛落
霞相映遠状水鄊秋色(滕王閤詩落霞與孤鶩斉飛秋水共長天一色)
黯然望極動水無限愁如織又聽得雲外數声
新鴈正嘹嚦當此暗想畫閤輕抛杳然殊無
些箇消息漏聲稀銀屏冷落(王建詞銀烛秋光冷昼屏)那堪
殘月照窗白衣帶頓寬猶阻隔筭此情苦除非
宋玉風流共懷傷感有誰知得
醉蓬莱柳耆卿
漸亭皐葉下隴首雲飛素秋新霽(韓詩時愁積雨霽)華
闕中天鎻匆匆佳氣(光武紀論望氣者至南陽望見春陵郭曰氣佳㦲欝)
(欝葱䓤)嫩菊黃深拒霜紅淺近寶階香砌玉宇無
塵金莖有露(西都賦杭仙掌以承露櫂双立之金莖)碧天如水
正值昇平萬機多暇夜色澄鮮漏声迢逓南極
星中有老人呈瑞(杜今宵南極外甘作老人星)此際宸遊鳳輦
何處度管絃聲脆太液波翻(太夜宫名)披香簾捲(唐蘇)
(世長傳侍宴披香殿)月明風細(花庵詞客云耆卿爲屯田員外郎會太史奏老)
(人星現時秋霽宴禁中仁宗命左右詞臣爲樂章曰侍属耆卿應制耆卿方冀進用作此詞奏呈)
(上見首有漸字色若不懌讀至宸遊鳳輦何処乃與御製真)(宗晚詞暗台上慘然不悅又讀至太液波翻曰何不言波澄投之扵地自此不復擢用)
曉景蝶恋花(暁行)周美成
月皎驚烏棲不定(畢公叔早行詩火遠天俱白煙深月𣣔黃驚烏不定拂)
(下一林霜)更漏將殘轣轆牽金井(杜詩云硯寒金井水)
(又六一公詞金井轆轤聞汲水)唤起兩眸清烱烱淚花落枕
紅綿冷(李賀詩九山静綠淚花紅)執手霜風吹鬢影(李賀詩春)
(風吹鬢影)去意徊徨别語愁難聽楼上闌干横斗柄
(吚喔晨鷄鳴闌干横斗柄)露寒人遠鷄相應
南鄉子(新添)周美成
晨色動粧楼(連昌宫辭晨光未出簾影黑太真流洗楼上頭)短燭熒熒
悄未收自在開簾風不定颼颼池面冰澌趁水
流(吴均詩散漫下冰澌)早起怯梳頭𣣔綰雲鬟又却休
不會沉吟思底事凝眸兩點春山滿鏡愁
滿庭芳秦少游
山抺微雲(杜月詩縱破微雲掩)天連衰草畫角聲断譙門
暫停征棹聊共飲離樽(李詩别離有相思瑶瑟與金樽)多少蓬
莱舊事空回首煙靄紛紛斜陽外寒鴉數點流
水遶孤村(杜孤村春水生)銷魂當此際(選江淹别賦黯然消魂惟)
(别而巳天寶遺事長安東覇陵有橋呼為銷䰟橋)香囊暗觧羅帶輕分
謾嬴得秦楼薄倖名存(秦楼事見前集注)此夫何時見
也襟䄂上空染啼痕(杜啼垂舊血痕)傷情處(韓凄然自傷情)高
城望断(杜望極春城上)燈火已黃昏
行香子(新添)蘇子瞻
北望平川野水荒灣共尋春(杜尋春到野亭)飛步巉嚴
和風弄䄂(魏文帝歌孟春之月和風初暢)香霧縈鬟(杜香霧雲鬟湿)正
酒酣人語笑白雲間(陶供景詩山中可所有巃上多白雲只何自怡悅不)
(堪持寄君)飛鴻落照相將歸去澹娟娟玉宇清
閑何人無事宴坐空山望長橋上燈火亂使君
還(苕溪漁隱云惟北之地平夷自京師至汴口並無山惟隔淮方有南山南山石崖上有東坡行)
(香子詞後題云与泗守過南山晚歸作字畫是東坡所書小字但無姓名崇觀間禁元祐)
(文字遂鐫去之余居泗上打得此碑詞至今尚存馬)
臨江僊(新添)李知幾(方舟)
煙柳疎疎人悄悄(韓詩俏俏深夜語)畫楼風外吹笙(李衛公詩)
(桂殿夜涼吹玉笙)倚欄聞喚小紅聲薰香臨欲睡(坡詩燈盡)
(不挑垂暗葉香炉重撥尚餘薰坡詞寶香薰被成孤宿)玉漏巳三更(崔夜詩玉)
(漏銅壼且莫催)坐待不来来不去一方明月中庭(劉禹)
(錫生公講堂詩一方明月可中庭)粉墻東畔小橋横起来花影
下(王介甫詩春色惱人眠不得月移花影上闌干)扇子撲飛萤(王建宮詞銀烛秋光)
(冷昼屏輕羅小扇撲流萤天階夜色凉如水卧看牽牛織女星)
南鄊子(新添)黃叔䁑(王林)
萬籟寂無聲(莊子子游曰地籟則衆竅是巳人籟則比竹是巳敢問天籟子綦曰)
(夫吹万木同而使其自巳也)衾鐡稜稜近五更(魏鶴山詩衾鐵稜夢夢不成)
香断燈昏吟未稳(見前坡詩詞註)凄清只有霜華畔月
明(杜霜溪素月高趙紫芝詩禽翻竹葉霜初下人立梅華月正高)應是夜
寒凝惱得梅花睡不成我念梅花花念我關情
起看清冰滿玉鉼
地理宫室
金陵西河(懷古)周美成
佳麗地(謝玄暉詩江南佳麗地金陵帝王州)南朝盛事誰記山圍
故國遶清江䯻鬟對起怒濤寂寞打孤城風檣
遥度天際(謝玄暉詩天際識歸舟)断崖樹猶倒倚莫愁艇
子曾繋空遺舊跡鬱蒼蒼霧沉半壘夜深月過
女墻来賞心東畔臨淮水(劉禹錫金陵詩山圍故國周遭在朝打孤城寂)
(寞回淮水東邊舊時月夜深還過女墻来樂府詩莫愁在何處住在石城西艇子折两漿催)
(送莫愁来韓握時雍是石城艇子来两漿伊啞過花塢鄭谷詩石城昔為莫愁鄊莫愁魂)
(散石城荒帆去帆来風浩渺花開花謝春悲凉詩話總龜云賞心亭丁晉公所作奏准絶致)
酒旗戲鼓甚處市(歐陽公詩西風酒旗市)想依稀王謝鄰
里燕子不知何世入尋常巷陌人家相對如說
興亡斜陽裏(劉禹錫烏衣巷詩朱雀橋邊野草花烏衣巷口夕陽斜舊時王謝堂)
(前燕飛入尋常百姓家)
(漁隱叢話云王謝是二姓即王導謝安之族所居名烏衣巷有曰烏衣之聚不當作謝字)
(或者乃引劉斧摭遺所載唐王謝謝海遇風抵一州見烏衣國王以女妻之後航思歸取)
(飛雲軒令榭入其中閉目少息至其家視之梁上双燕泥湳後寄詩曰誤到華胥國裏耒)
(主人終日独怜才雲軒漂去無消息洒泪春風幾百回女荅曰昔日相逢冥數合今時暌)
(遠是生離耒年縱有想思字三月天南無鴈飛此小說虚誕何可信)
桂枝香(金陵懷古)王介甫
登臨送目(文選宋玉九辨登山臨水兮送將歸)正故國晚秋天氣
初肅(文選天高万物肅)瀟洒澄江似練(謝玄暉詩澄江静如練)翠
峯如族征帆去棹殘陽裏背西風酒旗斜矗綵
舟雲淡(杜詩清江白日落欲尽復携美人登綵舟)星河鷺起(李白鳳凰臺詩)
(三山半落青天外一水中分白鷺州)圖畫難足念自昔豪華競
逐恨門外樓頭悲恨相續千古憑高對此謾嗟
荣辱(羅鄴金陵登步詩憑高惆悵㧾今古一何殊)六朝舊事隨流水
(吴東晉宋齊梁陳並都金陵是為六朝)但寒煙衰草凝綠(杜詩江頭宫殿)
(鎻千門細柳新蒲為誰綠)至今商女時時尚歌後庭遺曲(南史)
(張貴妃傳陳後主遊宴後庭其曲有玉樹後庭花略曰璧月夜夜滿瓊樹朝朝新商女嘗歌此)
(古今詞話云今陵懷古諸公寄詞於挂枝香凡三十餘首獨介甫最為絶唱東坡見之不)
(覺嘆息曰此老乃野孤精也)
念奴嬌(赤璧懷古)蘇子瞻
大江東去浪淘盡千古風流人物(李芳名動千古謝安寄為)
(江左風流第一)故壘西邊人道是三國周郎赤璧(吴志周瑜)
(字公瑾為建威中郎將吴中皆呼為周郎曹操入荆州劉琮舉衆降曹公得其水軍舡及步兵)
(數十萬將士聞之皆恐惧時劉俻又新為曹公所玻因用魯肅計進駐夏口遣諸葛亮詣權欲)
(謀同舉權遂遣瑜及程普等与備并力逆曹公於赤璧瑜部將黃盖曰今寇衆我寡难与待久)
(然觀操兵方進船艦首尾相接可燒而走也乃取蒙衝闘艦數十艘實以薪草膏油權其中褁)
(以惟幕上建牙旗書報曹公詐以欲降軍吏皆延&KR1450;觀望指言盖降放諸船同時發火時風甚)
(猛悉延燒岸上营湏知㷔煙張天人馬燒溺死者甚衆曹公退赤)亂石穿空驚
濤拍岸捲起千堆雪(李白詩濤白雪山来)江山如畫一時
多少豪傑遥想公瑾當年小喬初嫁了(瑜初從琮)
(拔之時獲喬公二女皆國色策納大喬瑜納小喬策從容戲瑜曰喬公五女錐流离得吾二人)
(爲婿亦足矣)雄姿英發(吴志權謂吕子明可次於公瑾但言議英發不交之耳)
羽扇綸巾(蜀志諸葛亮葛巾羽扇)談咲間檣艣灰飛煙滅
(李白赤璧歌二龍争闘决雌雄赤璧楼舡掃地空烈火初張照雲海周瑜於此破曹公諸本)
(多作強虜灰飛煙滅投李曰此歌既曰楼船掃地空則用墻艣二字其義優於強虜)
故國神遊多情應笑我早生華髮人生如夢(李白)
(詩處世若大夢胡爲劳其生)一樽還酹江月
(召溪漁隱云東坡大江東去赤璧詞語意高妙真古今絶唱近時有人和此詞題於郵亭)
(璧間不著姓氏語雖麄豪亦氣槩亦喜今併錄之詞云炎精中否歎人村委靡都無英物)
(戎馬長驅三犯闕誰作連城堅璧楚漢吞并曹刘割據白帽今如雪書生鑚破舊編說甚)
(豪傑天意建我中興吾君神武小曾孫周發海嶽封強俱效賊狂虜何曾追滅翠羽笛)
(巡叩關無路途徒有衝冠髮孤忠耿耿劒鋒冷浸秋月)
西湖酹江月(西湖和韻新添)辛幼安
晚風吹雨戰新荷聲亂明珠蒼璧誰把香奩收
寶鏡雲錦周遭紅碧(坡詩貪看翠盖擁紅粧不斍湖邊一夜霜卷却天機)
(雲錦叚從教匹練寫秋光)飛鳥翻空游魚吹浪慣听笙歌席
坐中豪氣看君一飲千石遥想處士風流(處士)
(謂林浦也)鶴隨人去已作飛仙客(北山移文山人去兮夜鶴怨)茅
舍竹籬今在否松竹已非疇昔欲往當年望湖
樓下水與雲寬窄醉中休問断腸桃葉消息
遊湖賀新郎(新添)劉改之(龍洲)
睡覺啼鶯暁醉西湖兩峯日日買花簮帽去盡
酒徒無人問惟有玉山自倒(襄陽歌玉山自倒非人推)任拍
手兒童争笑(㐮陽歌㐮陽小兒齊柏手欄街争唱白銅鍉傍人借問笑何事笑殺)
(山翁醉似泥)一騎乘風翻然去避魚龍不見波聲悄
歌韻遠唤蘇小(白居易詩濤聲夜入伍員庙柳色春藏蘇小家)神仙
路近蓬莱島(列仙傳謝自然泛海求蓬莱一道士謂曰蓬莱隔弱水三十万里非)
(飛仙不可到)紫雲深參差樹有煙花遶(杜詩紫禁正耐煙花遶)
人世紅塵西障日(庾亮出據上流擁強兵趍向者多歸之王道内不能平遇)
(西風塵起舉扇自障曰元規塵汚人禇彦句以腰扇障目)百計不如歸好
付樂事與他年少費盡柳金梨雪句(李白宫詞柳色黃金)
(嫰梨花白雪香)問沉香亭北何時召心未愜鬢
先老(明皇与貴妃在沉香亭賞牡丹遣高力士召李白應制賦清平調詞云名花國色两相歡長)
(得君王帶笑看觧釋春風無限意沉香亭北倚闌干)
錢塘望海潮(新添)柳耆卿
東南形勝三吴都會(仁宗御製池有湖山美東南第一州)錢塘自
古繁華煙柳畫橋風簾翠幕參差十萬人家雲
樹繞堤沙(白居易詩万株松竹青山上十里沙堤明月中)怒濤卷霜雪
天塹無涯市列珠璣戶盈羅綺競豪奢重湖
疊巘清佳有三秋桂子十里荷花羌管弄晴菱
歌泛夜嬉嬉釣叟蓮娃千騎擁高牙乘時聽簫
鼓咲賞煙霞異日圖將好景歸去鳳池誇(羅鶴)
(林云此詞流播金玉亮聞歌欣然有慕於三秋桂子十里荷花遂起投渡江之志近時謝處)
(厚詩云誰把杭州曲子謳荷花十里桂三秋那知卉木無情物牽動長江万古愁余謂此詞虽)
(牽動長江之愁然卒為全生送死之媒未足也至扵荷豔桂香粧點湖山之清麗使士大夫)
(流連扵歌舞嬉遊之樂遂忘中原是則深可恨耳)
八聲甘州(追和東坡韻新添)眺無咎
謂東坡未老賦歸来天未遣公歸向西湖兩處
秋波一種飛靄澄暉又擁竹西歌吹(杜牧詩斜陽竹西路)
(歌吹是楊州)僧老水蘭非一笑千秋事浮世危機
莫倚平山欄檻是醉翁飲處(歐陽文忠公知除州日作亭琅邪山)
(自号醉翁因以名亭後守楊州扵僧寺建平山堂甚得觀覧之勝堂下手值柳數株後數年公)
(在翰林金華劉原父出守維陽出家樂飲餞親作朝市惜之詞)江雨霏霏
送孤鴻揮手相接眼中稀念平生相從江海任
飄蓬(杜平生江海心)不遣此心違登臨事更何湏惜吹
帽淋衣
天台玉楼春(詠劉阮事)周美成
桃溪不作從容住秋藕絶来無續處當時無柰
鳥声哀今日重尋芳草路(續齊楷記漢永平中剡縣有劉晨阮肇入)
(天台山採藥迷失道路糧盡望山頭有桃共取食之下山得澗水飲之見有一杯流出中有麻)
(胡飯屑二人相謂曰去去不遠矣因過水深四丈許行一里又度一山出大溪見二女絶色唤)
(劉阮姓名如有舊交道郎等来何晚也因邀過家床帳帷幔非人世所有又有仙客數人將三)
(万桃至云来慶女婿各出樂噐作樂二人就女家止宿遂行夫婦之禮住半年天氣常如二三)
(月木鳥哀鳴永歸甚切女曰罪根未烕使君等如此送從洞口去鄕里異之自入山至歸巳七)
(代子孫矣欲還女家尋山路不蒦)煙中列岫靑無數鴈背夕
陽紅欲暮人如風後入江雲(杜詩半入江風半入云)情似
雨餘粘地絮(俗東坡有點綘唇詠天台云醉樣輕舟信流直到花深処塵緣)
(拍誤无計花間住煙水茫茫回首斜陽暮山无)
(𢾗乱紅如雨不計来時路盖全用刘阮天台事也今併附于此)
洞仙歌(垂虹橋)林外
飛梁壓水(飛梁橋也𡭗雅釋各橋水梁也)虹影澄清暁橘里漁
村半烟草嘆今来古往(淮南子斉俗說往古来今謂之宙)物换
人非天地裏惟有江山不老雨巾風帽(郭林宗遇)
(雨其巾垫而拆其角一孟嘉宴龍山風至吹落嘉帽也)四海誰知我一
劒横空幾番過按玉龍嘶未断月冷波寒歸去
也林屋洞關無鎻(韓詩洞門無鎻鑰俗客不曾来)認雲屏烟障
是吾庐(淵明詩吾亦爱吾庐)任滿地蒼苔年年不掃(杜詩石田)
(茅屋荒古今詞話云此詞乃近時林外題予蒼苔吴江垂虹亭世或傳以為吕洞賓所)
(作者非也)
水閤天仙子
景物因人成勝槩滿目更無塵可碍等閑簾幕
小闌干衣未觧心先快明月清風如有待(杜詩江山)
(如有待)誰信門前車馬隘别是人間閑世界(李白)
(詩别有天地非人間杜鶯花隨世界)坐中無物不清凉山一帶
水一派流水白雲長自在
增修菚註妙選群英草堂詩餘卷上
增修箋註妙選羣英草堂詩卷下後集
人物名賢詞話
隠逸滿江紅(幽居)吕居仁
東里先生家何在山隂溪曲(晉王猷字徽之嘗居山隂)對一
川平野(杜詩星垂平野闊)數椽茅屋昨夜岡頭新雨過門前流
水清如玉抱小橋回合柳參天(杜詩喬木上參天)搖新綠(杜詩茅齋八九緣)疎籬下叢叢菊(陶詩東簡)
(採菊下)虚簷外蕭蕭竹(李白修北詩修窗竹)嘆古今得失是非荣辱(韓詩弃置人間事古来今独非杜詩)
(吾老甘貧病萦懷有是非又忘情任荣辱)湏信人生歸去好世間万
事何時足問此青春醖酒何如(詩為此春酒以介眉夀)
今朝熟
(苕溪漁隠曰余性樂閑退一丘一壑盖特老焉吕居仁所作此詞能具道阿堵中事每一)
(哥之未嘗不挈節也)
摸魚兒(退居)眺無咎
買陂塘旋栽楊柳依稀淮岸湘浦東皐雨過新
痕漲(歸去来辞登東皐以舒肅)沙觜鷺来鷗聚堪愛處最
好是一川夜月光流注無人自舞任翠幄張天
柔䄄籍地酒盡未能去青綾被休憶金閨故
步(杜諸公金潤彦)儒冠曾把身誤(杜儒冠多誤身)弓刀千騎成
何事荒了召平瓜圃(漢召平秦故東陵侯也種瓜長安城門東其瓜美故)
(今傳東陵之瓜盖自召平始也)君試覷滿青鏡星星鬢影(昔十八國春)
(秋符不遺謝玄青銅鏡星星白鬢也)今如許功名浪語便似得班
超封侯万里歸計恐遅暮(後班超傳家貧常為官慵書以俱養久劳)
(苦嘗輟業投筆嘆曰大丈夫無他志略尤當效傳介子張騫立功異域以取封侯安能久事筆)
(硯間乎其後諸相者曰生燕領虎額當封侯万里之外後使西域封定遠侯)
(花庵詞客云晁無咎摸魚兒真能道急流勇退之意真西山極愛賞之)
沁園春(退間新添)辛幼安
三逕初成(歸去耒辞三逕就荒松菊尤存)鶴怨猿驚(北山移文山人去兮)
(夜鶴怨蕙帳空兮曉猿驚)稼軒未来甚雲山自許平生
意氣衣冠人笑抵死塵埃意倦湏還身閑要早
豈為蓴羔鱸鱠哉(張翰事見前秋景注)秋江上看驚弦鴈
避駭浪船回東崗更葺茅齋好都把軒窗臨
水開要小舟行釣先應種柳疎籬護竹莫礙觀
梅秋菊堪餐(离騷食秋菊之落英)春蘭可佩(同上紉秋蘭以為佩兮)
留待先生手自栽沈吟久怕君恩未許此意徘
徊哨遍(歸去来辞)蘇子瞻
為米折腰因酒棄家口體交相累歸去来誰不
遣君歸斍從前皆非今是露未睎征夫指予歸路
門前笑語喧童稚嗟旧菊都荒新松暗老吾年
今已如此但小窗容膝閉柴扉策杖看孤雲暮
鴻飛雲出無心鳥倦知還本非有意噫歸去
来兮我今忘我兼忘世親戚無浪語琴書中有
真味步翠麓﨑嶇泛溪窈窕㳙㳙暗谷流春水
觀草木欣榮幽人自感吾生行且休矣念寓形
宇内復幾時不自覺皇皇𣣔何之委吾心去留
誰計神仙知在何處富貴非吾願但知臨水登
山嘯詠自引壷觴自醉此生天命更何疑且乘
流遇坎还止(並陶渊明歸去来辞)
(東坡自序云陶渊明賦歸去来辞有其詞而無其聲余治東坡築雪堂於上人俱笑其漏)
(独鄱陽董毅夫見而悅之有卜鄰之意乃取歸去来辭稍歸隱括使就声律以遺毅夫使)
(家童歌之時相從於東坡釋耒而和之扣生而為之節不亦樂乎)
漁父鷓鴣天黃魯直
西塞山邊白鷺飛桃花流水鱖魚肥(張志和漁歌子云西)
(塞山前白露飛桃花流水鱖魚肥清箬笠綠蓑)
(衣斜風細雨不湏歸志和居江湖自号玄真子)朝廷尚覓玄真子何
處如今更有詩青箬笠綠蓑衣斜風細雨不
湏歸(見上注)人間欲避風波險一日風波十二時
(山谷自序云李如虎云玄真子漁父詞以鷓鴣天歌之極入律值少數句因以玄真子遺)
(事足之憲宗昼像訪之江湖不得因令集其歌詩上之玄真兄松齡惧其放浪而不返和其)
(漁父云樂在風波釣是閑草堂松桂巳勝攀大湖水洞庭山狂風浪起且湏還此余續成之意)
漁家傲(新添)謝無逸
秋水無痕清見底(杜秋水清無底)蓼花汀上西風起(古詩修修)
(風動蓼花汀)一葉小舟煙霧裏(韓文公詩共泛䔥䔥一葉舟)蘭棹
艤柳條帶雨穿双鯉自嘆直鈎無處使笛声
吹散雲山翠鱠落霜刀紅縷細新酒美醉来独
枕蓑衣睡(吕洞賓詩不脫蓑衣卧月明)
佳人滿庭芳蘇東坡
香靉雕盤寒生冰筯(開元遺事冬日雪霽皆為冰妃子取翫帝問之妃子)
(曰所翫冰筯也)畫堂别是風光主人情重(杜主人情闌熳)
開宴出紅粧&KR1401;玉圓槎素頸(洛神賦延&KR1450;秀項皓質呈露柳耆卿)
(詞亦使此全句)藕絲嫩新織仙裳双歌罷虚
欄轉月餘韻尚悠颺人間何處有司空見慣
應謂尋常坐中有狂客惱乱愁腸(唐杜鴻漸司空鎮洛時劉)
(禹錫為蘇州刺史過洛杜出二妓為宴酒酣命妓進詩扵劉&KR0901;甚醉就寢中夜酒醒見二婦人)
(侍側驚問其故對以席上作詩司空因命侍寝令誦其詩曰高髻雲鬟宫樣粧秋風一曲杜韋)
(娘司空見慣渾閑事惱断蘇州刺史腸)報道金釵墜也十指露春笋
纖長(張祐客住南幕中赴宴時杜紫微為支使南座有属良之意索骰子賭酒杜紫微吟曰)
(骰子巡巡褁手拈無因得見玉纖纖祐應曰但知報道金釵落彷彿还因露指尖)親
曾見全勝宋玉想像賦高唐(楚襄王夢与巫山神女接目以告宋)
(玉玉因為高唐賦)(玉林詞選云柳耆鄕有晝夜楽詞云秀香家住桃花徑筭神仙才堪)
(並層波細剪明眸膩玉圓槎素&KR1450;爱把歌喉當延逞遏天邊乱云愁凝言語似嬌鶯一事声堪)
(听洞房飲散簾幃静擁香衾歡心称金炉射裊青烟鳳帳烛摇紅無限狂心乘酒興這歡悮)
(漸入佳境猶自怨鄰雞道秋宵不永盖為贈妓作也此詞䴡以淫不當入選東坡嘗引)
(用其語故併此詞錄之)
意難忘周美成
衣染鶯黃(温庭筠舞衣詩云偷得鶯黃鎻金縷)愛停歌駐拍勸酒
持觴低鬟蝉影動(杜牧續張會真詩低鬟蝉影動回步玉塵蒙)私語
口脂香(方千美人詩些些私語恐人知杜詩口脂面薬隨恩澤)&KR0585;露滴竹
風凉拚劇飲淋浪(王令詩好使渴耒能劇飲舒亶詩空得淋浪酒蒲衣)夜
漸深籠燈就月子細端相(端相猶正視也)知音見說無
雙觧移宫换羽未怕周郎(吴志周郎少精意扵音樂虽三爵之後其)
(有闕誤瑜必知之必顧故时人語曰曲有誤周郎顧)長顰知有恨貪耍
不成粧些子事惱人腸試說與何妨又怨伊
尋消問息瘦减容光(崔氏詩自從消瘦减容光)
憶秦娥
香馥馥(文選蘇詩馥馥我蘭房)樽前有箇人如玉(詩野有死&KR0874;有)
(女如玉白駒其人如玉)人如玉翠翹金鳳内家粧束(長恨歌翠)
(翹金雀玉搔頭)嬌羞爱把眉兒蹙(李白詩嬌歌半欲羞)逢人只唱
相思曲相思曲一聲聲是怨紅愁綠
柳梢青
有箇人人海棠標韻(見楊妃海棠睡未足注下)飛燕輕盈(前成)
(帝趙飛燕体輕能為掌上之舞)酒暈潮紅羞娥凝綠一笑生春
(長恨歌回頭一笑百媚生)爲伊入限熏心更說甚巫山楚
雲(見高唐雲雨事注)斗帳香消紗窗月冷着意温存
小冲山宋豊之
花樣妖嬈柳樣柔眼波流不断滿眶秋(眼波見前注)
窺人佯整玉搔頭嬌無力舞罷却成羞(長恨歌侍兒扶起)
(嬌無力)無計與遅留(薛能惜春詩無計延春日何能留少年)滿懷
禁不得許多愁一溪春水送行舟無情月偏照
水東楼(選七哀詩明月照高楼)
玉女搖仙佩(新添)柳耆卿
飛瓊伴侣偶别珠宫未返神仙行綴(漢武帝内傳西王毋)
(呼武帝共坐許飛瓊鼓云和之黃唐許澤嘗夢)
(登山有宫室陵云旣入見數人方飲酒招之至暮不罷賦詩曰曉入瑶臺露氣清座中惟有許)
(飛瓊塵心未尽俗緣在十里下山空月明他日復夢至其處飛瓊曰子何故顕予姓名人間乎)
(座上即改曰天風吹下步虚声飛瓊曰善伴合也必要經仙宮中有蘃宫之闕)取次
梳粧尋常言語有得幾多姝麗擬把名花比恐
傍人笑我談何容易細思筭竒葩豔卉惟是深
紅淺白而巳争如這多情占得人間千嬌百媚
湏信昼堂綉閣皓月清風忍把光隂輕弃自古
及今佳人才子少得當年双美(左傳曰賈大夫悪娶妻美其妻)
(三年不言不笑唐刺史韋詵有女美擇其宜歸)
(告妻曰常求佳婿今得之矣明日請其族使觀之其婿粧寬衣碧衣瘠而長無入族人皆笑)
(呼碧鸛雀此夫悪而婦美者也㐮陽記諸葛孔明嘗擇婦而娶阿承醜女俚諺曰莫作孔明娶)
(婦正得阿承醜女登徒子之妻蓬頭夸耳缺唇歷人傍行楼又疥且痔登徒子悅之生五子)
(此夫美而婦悪者也自古及今少双美似此之類)且任相偎倚未消得
憐我多才多藝願妳妳蘭心蕙性枕前言下表
余深意為盟誓(曲礼約信曰誓位牲曰盟)今生断不辜鴛被
(古詩云客從遠方耒遺我一端綺文彩双夗央裁為合歡被)
妓女水龍吟(贈妓)秦少游
小楼連苑横空下窺繡轂雕鞍驟(李白詩花下醉雕鞍)疎
簾半捲(蘇易簡詩叚&KR0901;半捲天香散)单衣初試(詞話佳人初試薄羅衣)
清明時候破䁔輕風弄晴微雨𣣔無還有賣花
声過尽垂柳院落紅成陣飛鴛甃玉佩丁東
别後悵佳期參差難又名韁利鎻天还知道和
天也瘦花下重門(李花下一壼酒)柳邊深巷(杜歸院柳邊迷)不
堪回首念多情但有當時皓月照人依舊
(高斉詩話秦少游在蔡州与营妓娄婉字東玉者甚密贈之詞云小楼連苑横空又曰玉佩丁)
(東别後是也又贈妓陶心而詞南歌子云玉漏迢迢尽銀河淡淡横夢回宿酒未全醒㔾被鄰)
(雞催起怕天明臂上粧猶在禁間淚上盈水邊灯火漸人行天上釣殘月帶三星末句謂心宇也)
玉樓春(妓舘)歐陽永叔
妖冶風情天與指清瘦飢膚冰雪妬(莊子飢膚若冰雪)
百年心事一宵同愁聽雞声窗外度(幽冥錄宋処宗窗下)
(有長鳴雞)信阻青禽雲雨暮(漢武帝祭西王母王毋𣣔下先遣青鳥啣)
(書耒)海月空驚人兩処強將離恨倚江楼江
水不能流恨去(按司馬栖有贈妓一詞名蝶恋花云妾本錢塘江上住花落)
(花開不管流年度燕子啣將春色去紗窗幾陣黃梅雨斜插犀梳雲半吐檀板輕敲唱徹黃金)
(縷望断行云無覓処夢回明月在南浦又毛覷民有贈錢塘妓惜分飛詞云淚湿闌干花着露)
(愁到眉峯碧聚此恨平分取更無言語空相覷断雨殘雲無意緒寂寞朝朝暮暮今夜山深)
(処断䰟分付朝回去大爲東坡稱賞澤民由此得名此二詞話語皆祖六一翁月意)
南鄊子(題南劒妓舘新添)潘庭堅
我怕倚闌千閣下溪声閣外山惟有舊時山共
水依然暮雨朝雲去不還(暮雨朝雲見高唐賦云云)應是
躡飛鵉月下時時整佩環月又漸低霜又下(趙夭)
(楽詩禽翻竹葉霜初下人立梅花月正高)更闌折得梅花獨自看
人事(上)附宫詞閨情風情旅况離别
宫詞臨江仙(新增)鹿虔扆
金鏁重門荒苑静綺窗愁對秋空翠華一去寂
無蹤(長恨歌翠華搖搖時復上西出都門百餘里)玉樓歌吹声断已
隨風(司上玉楼宴罷醉如春)煙月不知人事改夜闌還
照深宫藕花相向野塘中暗傷亡國清露泣香
紅(按周美成西詞云燕子不知何山向尋常巷陌人家相對如說㒷日斜陽裏亦是就姻月)
(不知人事改句變化出耒)
宫春小重山(新增)和凝
春入神京萬木芳禁林鶯語滑蝶飛忙暁桃凝
露妬啼粧紅日永風和百花香煙鎻柳絲長
御溝澄碧水轉池塘(選詩垂楊蔭御溝)時時微雨洗風
光天衢遠(杜詩献可天衢直)到處引笙篁
(愚按和凝為石晉宰相有喜迁鶯一詞云暁)
(月墜宿雲披銀燭錦屏推建章鍾動王繮低宫漏出花遅昏態淺耒双燕紅日新長一)
(線嚴粧欲罷轉黃鸝飛上万年枝此詞与小重山詞語意相類至扵薄命女一詞云天欲)
(暁宫漏穿花声繚繞窗裏星光少冷霞寒侵悵額殘月光沉樹抄夢断錦幃空悄悄強)
(起愁眉小此詞頗尽宫中幽怨之意併附于比)
小重山韋莊
一閉昭陽春又春(昭陽官殿名)夜寒宫漏永夢君恩
臥思陳事暗銷魂羅衣湿流血旧啼痕(李珠淚湿羅衣杜啼血舊血痕)歌
吹隔重閽遶庭芳草綠(選刘安招隠芳草生兮萋萋)倚長門(李詩)
(月光欲到長門殿别作深宫一叚愁)萬般惆悵向誰論顒情立
宫殿欲黃昏(潘閬宫詞經年不見君王面花落黃昏空掩門)
玉楼春李後主
晚粧初了明肌雪春殿嬪娥魚貫列(易剥卦六五貫魚以)
(宫人寵)笙簫吹断水雲閑重按霓裳歌遍徹(見月類注)
臨春誰更飄香屑(杜詩香飄合殿春風轉)醉拍闌干情未切
歸時休照燭花紅(杜詩坐久燭花紅)待放馬蹄清夜月
閨情觧連環周美成
怨懷難託嗟情人断絶信音遼邈意妙手能觧
連環(戰國策始皇遺齊君王后玉連環曰斉多智也觧此環否以示群臣不知觧君王后引推)
(推破之謝秦使曰謹以觧矣)似風散雨收霧輕雲薄燕子楼
空暗塵鎻一床弦索(唐張建封節制武寕好賢楽善眄眄廼徐府竒色公)
(納之燕子楼三日楽不息公薨眄眄感激深恩逝不他適杜甫暗塵生古鏡元禎詩夜半月高)
(絃索鳴)想移根换葉尽是舊時手種紅藥汀洲漸
生杜若(謝晀詩芳洲采杜若注杜若香草名)料舟移岸曲人在天
角(東坡詩故人各在天一角)記得當日音書把閑語閑言尽緫
燒却水驛春回望寄我江南梅萼(吴陸凱与范曄善自江南)
(寄梅花詣長安与曄井贈詩曰折梅逢驛使寄与隴頭人江南無所有聊贈一枝春)
拚今生對酒對花為伊淚落
菩薩蛮李太白
平林漠漠煙如織寒山一帶傷心碧暝色入高
楼有人楼上愁(杜詩暝色延山經)欄千空佇立宿鳥
歸飛急何處是回程長亭更短亭(白氏六帖五里一短亭十)
(里一玉林云太白此詞允長亭為百代詞曲之祖)
南鄊子孫夫人
暁日壓重&KR0585;斗帳春寒起未忺天氣困人梳洗
懶眉尖淡畫春山不喜添(韓南山詩天字浮脩眉濃綠昼新就)
閑把綉絲撏認得金針又倒拈陌上遊人歸也
未(選王孫遊兮不歸)厭厭(詩厭厭夜飲)滿院楊花不捲簾(惟其)
(不捲簾所以楊花滿院)
憶秦娥
花深深(杜詞穿花峽蝶深深舞)一鈎羅襪行花隂行花隂
閑將柳帶試結同心(李白詩横垂宝帶同心結)耳邊消息
空沉沉畫眉楼上愁登臨(楚詞登山臨水兮送將歸)愁登
臨海棠開後望到如今
燭影摇紅
乳燕穿簾(謝晀詩風簾双燕入)乱鶯啼樹清明近(柳詩山城過雨)
(百花盡榕葉滿庭鶯乱啼)隔簾時度柳花飛(杜柳花閑度竹)猶覺
寒成陣長記眉峰偷隠臉桃紅難藏酒暈(唐詩桃花)
(笑臉紅)背人微笑半亸鵉釵輕籠蝉鬢(古今注魏文帝宫人)
(莫瓊樹始制今蝉鬢望之縹緲如蝉故号曰蝉鬢)别久啼多眼應不似
當時俊滿園珠翠逞春嬌没个他風韻若見賓
鴻試問待相將綵牋寄恨(杜高文擲綵牋)幾時得見闘
草歸来双鴛微潤
賣花聲(新添)康伯可
蹙損遠山眉幽怨誰知羅衾滴盡淚烟脂(見前集注)
夜過春寒愁未起門外鴉啼(古詩唤婢打鴉兒莫教枝上啼啼時)
(驚妾夢不得到遼西)惆悵阻佳期人在天涯東風頻動
小桃枝(崔護詩桃花依旧笑東風)正是銷魂時候也暸亂花
飛(按伯可又有賣花声一闋云愁撚断釵金遠信沉沉秦筝調怨不成音郎馬不知何処也)
(楼外春深好夢已難尋夜夜餘衾目窮千里正傷心記得當初郎去路綠樹隂隂亦是詠閨)
(思併附見于此)
應天長(新添)康伯可
管絃綉陌燈火畫橋塵香舊時歸路腸断䔥娘
(麗情集楊生賦崔娘詩情潤潘郎玉不如中庭蕙草雪消初風流才子多春思腸断蕭娘一紙)
(書)舊日風簾映朱戶鶯能舞花觧語(注見前)念後
約頓成輕負緩彫轡獨自歸来凭欄情緒楚
岫在何處香夢悠悠花月更誰主惆悵後期空
有鱗鴻寄紈素枕前淚(周詞泪珠都作秋宵枕前雨)
窗外雨(唐詩主人窗外有芭蕉)翠幕冷夜涼虚度未應信
此度相思寸腸千縷
江城梅花引(新增)
娟娟霜月冷侵門怕黃昏又黃昏手撚一枝獨
自對芳樽酒又不禁花又惱漏聲遠一更更總
断魂断魂断魂不堪聞被半温香半薰(周詞宝香)
(薰被成孤宿)睡也睡也睡不稳誰與温存惟有床前
銀燭照啼痕一夜爲花憔椊損人瘦也比梅花
瘦幾分
風情念奴嬌朱希真
别離情緒(李白詩應見别離情)柰一番好景一番愁慼燕
語鶯啼人乍遠還是他鄊寒食桃李無言(見前注)
不堪攀折(李白詩誰云敢攀折)總是風流客東君也自怪
人冷淡蹤跡花豔草草春工酒隨花意薄疎
狂何益除却清風并皓月昹脉此情誰識(杜牧詩脉)
(脉無言度幾春)料得文君重簾不捲只等閑消息(杜去住被)
(此無消息)不如歸去受他真个怜惜
風流子周美成
新綠小池塘風簾動碎影舞斜陽(謝玄暉風簾入双燕)羡
金屋去来舊時巢燕(委羽燕詩乱巢金屋又誰争刘禹錫詩舊時王謝堂)
(前燕)吐花繚繞前度莓墻(李賀三十六宫士花碧)綉閣鳳幃
深幾許聽得理絲簧欲說又休慮乖芳信未歌
先咽愁近清觴遥知新粧了開朱戶應自待
月西廂(麗清集鶯鶯与張生詩待月西廂下迎風戶半開)最苦夢䰟今
宵不到伊行問甚時說與佳音蜜耗寄將秦鏡
偷換韓香(晉書賈夜女悅韓壽美背遊通焉切竒香以与夀楽府云盤龍明鏡餉秦嘉)
(辟悪生香寄韓夀美成全用此對)天便教人霎時厮見何妨
虞美人
落花已作風前舞又送黃昏雨(魏野詩黃昏微雨堪惆悵)暁
来庭院半殘紅惟有遊絲千丈裊晴空(韓詩曰遊絲百)
(丈飄)慇懃花下重携手更尽杯中酒美人不用
歛歌眉我亦多情(選春風太多情)無柰酒闌時
蘇幕遮
隴雲沉(杜隨意隴頭雲)新月小(柳詩新月如玉鈎)楊柳梢頭能
有春多少試着羅裳寒尚峭簾捲青樓占得東
風早翠屏深香篆裊流水落花不管劉郎到
(見前卷詠天台山詞註)三疊陽關聲漸杳(唐王維詩勸君更尽一杯酒西)
(出陽關無故人)断雲只怕巫山暁(見高唐)
晝錦堂(新增)
雨洗桃花風飄柳絮日日飛滿雕簷懊恨一春
幽恨盡属眉尖愁聞雙飛新燕語更堪孤枕宿
酲忺雲鬟乱(元稹詩掠削雲鬟旋粧束)獨步畫堂輕風暗觸
珠簾(杜肅肅風簾舉)多厭晴晝永瓊戶悄(明河篇昼堂瓊戶悄相宜)
香銷金獸慵添自與蕭郎别後事事俱嫌短歌
新曲無心理鳳簫龍管不曾拈(㐮陽歌鳳簫龍管行相催)空
惆悵長是每年三月病酒懨懨
(族况)遶佛閤(新增)
暗塵四歛樓觀迥出高眏孤舘清漏將短厭聞
夜久籖聲動書幔桂華又滿閑步露草偏爱幽
遠(詩湛斯露斯在彼農草)花氣清婉(杜詩花氣渾如百和香)望中迤
邐城隂度河岸倦客最蕭索醉何斜橋穽柳
線還似汴堤梁虹横水面(杜子美詩水面沉沉引綵虹)看浪
颭春灯(杜風起春灯乱)舟下如箭(煩子云何水初下龍門其流如竹箭)此
行重見歎故友難逢羈思空乱兩眉愁向誰舒
展(古詩兩條眉鎻萬年愁)
阮郎歸秦少游
湘天風雨破寒初燈殘庭院虛麗譙吹徹小单
于迢迢清夜徂(杜空悠秋夜徂)人意遠旅情孤(杜斟酌旅)
(情孤)峥嵘歲又除(杜詩旅食歲峥嵘)衡陽猶有鴈傳書(杜万)
(里衡陽鴈今年尺北歸選詩寄書雲間鴈)郴陽和鴈無
離别尉遅杯(新增)周美成
隋堤路漸日晚蜜靄生深樹隂隂淡月籠沙(枉牧)
(詩烟籠寒水月籠沙夜伯秦淮寄酒家)還宿河橋深處無情畫舸
都不管煙波隔南浦等行人醉擁重衾載將離
恨歸去(唐鄭仲賢詩亭亭昼舸繫寒潭直到行人酒半酣不管烟波与風雨載將离恨)
(過江南)因念舊客京華長偎傍疎林小檻歡聚
治葉揭將俱相識(李義山詩治葉昌條偏相識)仍慣見珠歌
翠舞(楽天寄賈常州程湖州詩蛛翠歌鍾俱遶身青娥逓舞俱争妙)如今向漁
村水驛夜如歲焚香獨自語有何人念我無憀
夢魂疑想鴛侣
鳳凰臺上憶吹簫(新增)李易安
香冷金猊被翻紅浪起来慵自梳頭任宝奩塵
滿日上簾鈎(杜詩落日在簾鈎)生怕離懷别苦多少事
欲說還休新来瘦非干病酒不是悲秋(見前注)
休休這回去也千萬遍陽關也則難留念武陵
人遠煙鎻秦樓(見秦女吹簘事)惟有樓前流水應念
我終日凝眸凝眸處從今又添一叚新愁
夜飛鵲(新增)周美成
河橋送人處凉夜何期斜月遠墮餘輝銅盤燭
淚已流盡霏霏(李賀詩銅盤賦燭黃)凉露霑衣(西漢淮南王傳宫中)
(生&KR0878;棘露霑衣)相將散離會處探風前津鼓(王介甫詩月落聞津)
(鼓)樹杪參旗華騘會意縱揚鞭亦自行遅迢
逓路回清野人語漸無聞空帶愁歸何意重紅
滿地遺鈿不見(杜詩神女花鈿落)斜徑都迷兔葵燕麥
(見前津上卷瑞龍吟注)向殘陽影與人齊但徘徊班草(王介)
(甫次䪨留别詩班草數行衣上淚又待追西路柳班草即如班&KR0878;之義也)唏噓酹酒
極望天西(王雄方言云哀而不泣曰唏嘘以酒澆地曰酹也)
江城子秦少游
西城楊柳弄春柔動離憂(李白詩懷君不可見望遠增離憂)淚
難收(李白詩側愴徒自悲潺湲淚難收)猶記多情曾爲繫歸
舟碧野朱橋當日事人不見水空流(李詩雲帆望遠不相)
(見日暮長江空自流)韶華不爲少年留恨悠悠幾時休
(選念别恨悠悠)飛絮落花時候一登楼便做春江都是
淚流不盡許多愁
虞美人蘇東坡
波聲拍枕長淮暁隙月窺人小無情汴水自東
流(李詩舞影歌聲散綠也空餘汴水東流海)只載一船離恨向
西州(楊州觧王敦所創開東西南三門俗謂之西州)竹溪花浦曾同
醉酒味多於淚誰教風鑑在塵埃(晉王衍字夷甫精神朗秀)
(風姿詳雅又有重名時人許以風鑑)醖造一埸煩惱送人來
蝶戀花
春事闌珊芳草歇客裏風光又過清明節小院
黃昏人憶别(見前注)落紅處處聞啼鴂(𡭗雅鴂鳥名關西曰)
(巧婦江東曰鶗鳺春分鳴則衆芳生秋分鳴則衆芳歇)咫尺江山分
楚越(左僖九年天威不違顔咫尺注八寸曰咫莊子自其異者觀之肝膽楚越也)目
斷䰟銷應是音塵絶(謝莊月賦美人邁兮音塵闕)夢破五更
心欲折角聲吹落梅花月
玉楼春晏叔原
秋千院落重簾暮寂寞春閑扄綉戸墻頭紅杏
雨餘花門外綠楊風後絮朝雲信断知何處
應作巫陽春夢去(見前高唐注)紫騮認得舊遊蹤
嘶過畫橋東畔路
踏莎行歐陽永叔
候舘梅殘(礼也官遺人五十里一市市有候舘)溪橋柳細(杜市槁官柳細)
草芳風暖搖征轡離愁漸遠漸無窮迢迢不断
如春水寸寸柔腸盈盈粉淚樓高莫近危欄
倚平蕪尽處是春山(李桑柘羅平蕪)行人更在春山外
一剪梅(新增)李易安
紅藕香殘玉簟秋輕觧羅裳獨上蘭舟雲中誰
寄錦書来鴈字回時月滿樓(古詩寄書雲間鴈選詩裁詩月滿楼)
花自飄零水自流一種相思兩處閑愁(古詞一種)
(相思兩地愁)此情無計可消除纔下眉頭却上心頭
(苕溪漁隠云近時婦人能文詞者如趙明誠之妻李易安長於詞有漱玉集三卷行于世)
(此詞頗尽离别之情當為拈出)
陽關引(新增)寇平仲
塞草煙光闊(杜野潤煙光薄)渭水波聲咽春朝雨霽輕
塵歛征鞍發指青青楊柳又是輕攀折(見前集上卷内)
動黯然知有後會甚時節更尽一杯酒(見前王維)
(詩注)歌一闋歎人生裏難歡聚易離别且莫辞沉
醉聽取陽關徹念故人千里自此共明月(月賦隔千)
(里兮共明月)
草堂詩卷(畢)
虞美人李後主
春花秋月何時了往事知多少小樓昨夜又東
風(月令東風觧凍)故國不堪回首月明中(柳詩夜深瀟洒月明中)
雕欄玉砌應猶在只是朱顔改問君都有幾
多愁恰似一江春水向東流
(雪浪霽日記云&KR0878;公問山谷云作小詞曾看李後主詞否云曾看&KR0878;公云何處最好山谷)
(一以江春水向東流為對&KR0878;公云未若細雨夢回維塞遠小樓吹徹玉笙寒尤為高妙)
蝶恋花秦少游
鍾送黃昏雞報暁昏暁相催(杜隂陽割昏暁)世事何時
了(韓詩莫將世事憂身事)萬古千愁人自老(李詩与尔同銷万古愁)
春来依舊生芳草忙處人多閑処少閑処光隂幾
箇人知道獨上小樓雲杳杳天涯一點青山小
(坡詩青山髮是中原)
臨江仙(夜登小閣憶吴中舊遊新增)陳去非(簡齋)
憶昔午橋橋上飲坐中多是豪英長溝流月去
無聲(杜月湧大江流)杏花疎影裏吹笛到天明二十
餘年成一夢此身雖在堪驚閑登小閣望新晴
古今多少事漁唱起三更
(苕溪漁隱云去非舊有詩云風流丘&KR0676;真吾事籌策廟堂非所知其後登政府无所建明)
(卒如其言九日詞云九日登臨有故常随晴隨雨一傳觴用退之淮西碑𣣔事故常之語)
(如憶吴中旧遊臨江仙一闋清苑竒䴡簡齋詞集推此詞最愛)
春從天上来(新增)吴彦高(米元章之)
(婿)海角飄零嘆漢苑秦宫墜露飛葻夢裏天上
金屋銀屏(見前注)歌吹競舉青冥問當時遺譜有
絶藝鼓瑟湘靈(杜甫酹高蜀州詩鼓瑟至今悲帝子注湘妃尭之女故曰帝子)
(傳言湘灵鼓瑟餘見詞後詞話)促哀弹似林鶯嚦嚦山溜冷
冷梨園太平樂府(長恨歌梨園弟子白髮新椒房阿檻青娥老)醉
幾度春風鬢髮星星(見前注)舞徹中原塵飛滄海
風雪萬里龍庭寫胡笳幽怨人憔悴不似丹青
酒醒一軒凉月燈火青熒
(彦高序云會寕府遇老媪善鼓瑟自言梨園旧籍因有感而賦此後三山鄭中卿嘗從張)
(貴謨使虜亦聞虜中有歌之者)
警悟青玉案
人生南北如𡵨路(劉說符篇玉朱見岥路而泣之謂生可以南可以此中)
世事悠悠等風絮造化小兒無定㩀(唐列傳甚為造化小)
(兒相苦)翻来覆去(杜詩番手作雲覆手雨)倒横直竪眼見都
如許伊周功業何湏慕不學淵明便歸去(見前)
(注)坎止流行隨所寓(見前東坡哨遍詞)玉堂金馬(王維長玉)
(賦歷金門步玉堂有日矣)竹籬茅舍揔是無心處
西江月(新增)朱希真
世事短如春夢(岑參詩枕上片時春夢中)人情薄似秋雲
(杜天際秋雲薄)不湏計較苦劳心萬事元来有命幸
遇三杯酒美况逢一朵花新片時歡笑且相親
明日隂晴未定(此即及時行楽之意)
(黃玉林云希真又有一闋云日日深杯酒滿朝朝小圃花開自歌自舞自開懷且喜無拘)
(無碍青史幾番春夢紅塵多少竒才不湏計較与安排領取而今見在此二詞辞淺意深可)
(以言世之役役於非望之福者)
滿庭芳蘇東坡
蝸角虚名蠅頭微利筭来着甚干忙事皆前定
誰弱又誰強且趁閑身未老(詩話云未老得閑方是閑)儘教
我些子疎狂百年裏渾教是醉三萬六千埸(襄陽)
(歌百年三万六千日一日湏傾三百杯)思量能幾許憂愁風雨
一半相妨又何湏抵死說短論長幸對清風皓
月苔茵展雲幕高張江南好千鍾美酒一曲滿
庭芳
(按詩僧号晦庵者亦有一詞名滿江紅云優擾劳生待足何時是足㩀見定隨家豊儉便)
(堪龜縮得意濃時休進步湏防世事多番覆枉教人白了少年頭空禄禄誰不願黃金)
(屋誰不爱千種粟柰五行不是這般題目枉使心機空計較兒孫自有見孫福又不湏採)
(藥訪蓬莱但寡慾此詞亦是逹觀之見俗以北曲与坡詞作對刊碑刻云)
八聲甘州(送參寥子)蘇東坡
有情風萬里(選春風太多情)捲潮来無情送潮歸問錢
塘江上西河浦口幾度斜暉不用思量今古俯
仰昔人非誰似東坡老白首忘機記取西湖
西畔正暮山好處空翠煙霏(韓詩出入高下穷烟霏)筭詩
人相得如我與君稀約他年東還海道願謝公
雅志莫相違西州路不應回首為我沾衣(註見苕溪)
(詞話詳載)
(苕溪漁隠云晉書謝安雖受朝寄然東山之志始未不踰每形於言色及鎮新城尽室而)
(行造汎海之装𣣔湏經略粗定自海道還東雅志未就遂遇疾篤還都尋夢羊曇為安所)
(爱重安薨后輟樂弥年行不由西州路嘗因大醉不覺至州門左右白曰此西州門也曇)
(悲感以馬策扣扉誦曹子建詩曰生存華屋處零落歸山丘因慟哭而去東坡用此故事)
(若世俗之論必以為我成謙矣然其詞石刻后東坡題云元祐六年三月六日余以東琴)
(年譜考之元祐四年知杭州六年召為翰林學士承旨則此詞盖此時作也白后復守穎)
(徙禓入長禮曹出師定武至紹聖元年方南遷嶺表建中靖國元年北歸至嘗乃薨凡十)
(一載則世俗成䜟之論果足言耶)
慶夀喜遷鶯(丞相生日新增)康伯可
臘殘春早正簾幕護寒樓臺清暁空運當千佳
辰餘五嵩岳誕生元老(詩嵩高維嶽峻極干天維嶽降神生甫及申維)
(申及甫維周之翰)帝遣阜安宗社人仰雍容廊廟盡揔
道是文章孔孟勲庸周召師表方眷遇魚水
君臣湏信從来少(蜀志先主之有孔明如魚之有水)玉帶金魚
朱顔綠鬚占断世間榮耀篆刻鼎彛將遍整頓
乾坤都了(洗兵馬行整頓乾坤濟時了)願歲歲見柳梢青淺
梅英紅小(按此詞語意儘佳惜皆媚竈之語盖爲檜相作耳)
水龍吟(夀韓南間新增)辛幼安
渡江天馬南来幾人真是經綸毛長安父老新
亭風景可憐依舊(見前集内注)夷甫諸人神州沉陸
幾曾回首筭平戎萬里功名本是真儒使君知
否况有文章山斗(韓愈傅其言行文章學者仰之如太山北斗)對
桐隂滿庭清晝當年墮地而今試看風雲奔走
綠野風煙(裴度有綠野堂)平泉草木(李德袼有平泉宴遊之地)東山
歌酒(謝安有東山之勝)待他年整頓乾坤事了為先生
夀
千秋歲(夀史致道新添)
塞垣秋草又報平安好(韓詩新竹報平安)樽爼上英雄表
金湯生氣象珠玉霏談笑(杜詩清談玉露繁又效搖落九天隨風生)
(珠玉)春近也梅花得似人難老莫惜金樽倒鳳
詔看看到留不住江東小從容帷幄裏(張良傳運籌帷)
(幄之中决勝千里之外)整頓乾坤了(見前注)千百歲從今盡
是中書考(唐書郭子儀身任外安危者四十余年僉中書令考二十四富貴夀考哀)
(榮終始)
自述驀山溪(新增)宋謙父(壷山)
壷山居士未老心先懶爱學道人家辦竹几蒲
團茗椀青山可買小結屋三間開一逕俯青溪
脩竹㘽教滿客来便請隨分家常飯若肯小
留連更薄酒三杯兩琖吟詩度曲風月任招呼
身外事(杜莫思身外無穷事且尽生前有限杯)不關心自有天公管
飲饌噐用
詠茶品令黃魯直
鳳舞團團餅恨分破教孤令金渠體净隻輪慢
碾玉塵光瑩湯響松風早减二分酒病(蛮甌志劉禹錫)
(正病酒乃饋菊苗虀换白樂天六班茶茶囊以醒酒)味濃香永醉鄕
路成佳境(古詩𬋩束騷人入醉鄕雇愷之漸入佳境)恰如燈下故人
萬里歸来對影口不能言心下快活自省
(苕溪漁隠云曾直諸茶詞余謂品令一詞最佳能道人所不能言尤在結尾三四句)
阮郎歸
歌停檀板舞停鸞高陽飲興闌(晉山簡每至高陽習家池飲大)
(醉而歸)獸煙噴盡玉壷乾香分小鳳團(楊大年談非貢茶凡)
(十四品曰龍茶鳳團京誕龍茶以貢乘輿及賜执政視士長主餘皇族學士將帥皆得鳳茶)
雲浪淺露珠圓捧甌春笋寒(春笋佳人指也)綘
紗籠下躍金鞍(杜詩花邊立馬躍金鞍)歸時人倚欄
(古今詞話云觀者欮服此詞八句伏八景音律一同殊不散乱人争寶之刻之琬琰掛于)
(堂室之間也愚觀山谷集有一曲詠前寨亦名阮郎歸云烹茶留客駐金鞍月斜窗外)
(山見郎容易别郎難有人愁遠山歸去後憶前歡昼屏金傳山一杯春露莫留殘与郎失玉山并附于此)
醉落魄
紅牙板歇韶聲斷六么初徹小槽酒滴真珠竭
(李賀小槽酒滴真珠紅)紫玉甌圓淺浪泛春雪香芽嫩
蘂清心骨醉中襟量與天闊(李白醉与大地同量)夜闌似
覺歸仙闕走馬章臺踏碎滿街月(秦有章臺華前走馬章臺)
(街下)
詠酒鷓鴣天(勸酒)晏叔原
彩䄂慇懃捧玉鍾當年拚却醉顔紅(唐詩衰顔酒惜紅)
舞低楊柳楼心月歌尽桃花扇底風從别後
憶相逢幾回夢魂與君同今宵剰把銀缸照猶
恐相逢是夢中
(雪浪齋日記晏叔原此詞云舞低楊柳楼心月歌尽桃花扇底風此等句不愧六朝宫液体)
(趙德麟候鯖錄眺無咎云叔原不蹈襲人語而風調閑雅自是一家如舞低楊柳楼心月)
(尽桃花扇底風自可知此人不生扵三家村中也)
浣溪沙歐陽永叔
堤上遊人逐畫船拍堤春水四垂天(韓海氣昏昏水拍天)
綠楊楼外出秋千白髮戴花君莫笑六么催
拍盞頻傳(六么曲名)人生何處似樽前(侯鯖錄云歐陽永叔)
(浣溪沙云堤上遊人逐盡船拍堤春水四垂天綠楊楼外出秋千此等語句要皆絶妙只)
(一出字是後人着意道不到處黃魯直云東坡居士曲世所見者幾百首或謂於音律小)
(不諧此詞横放桀出自是曲子中縛不住者)
西江月(勸酒)黃山谷
断送一生唯有破除萬事無過(韓文公詩)遠山横黛
蘸秋波(遠山横黛眉也秋波眼也)不訪傍人笑我花病等
閑瘦弱春愁没處遮欄杯行到乎莫留殘(韓文公詩)
(杯行到君莫停手古詞飲盡莫留殘)不道月斜人散
(後山詩話云此詞用韓文公遠興詩断送一生唯有酒又贈鄭兵曹詩破除万事無過酒)
(才去一字遂為切對而語益峻又云杯行到手莫留殘不到月斜人散謂思相离之憂則)
(不得不尽飲谷一改為留連遂使两句文義相夫故併論之)
詠笛水龍吟蘇東坡
楚山脩竹如雲異村秀出千林表龍鬚半翦鳳
膺微漲玉肌勻繞(愚溪云笛製取良簳首存一節節間留纖枝剪而束之節)
(以下若&KR0574;處則微漲而全体皆傾白净此三句形容盡矣)木落淮南雨晴雲
夢月明風裊(状景物)自中郎不見(蔡邕爲中郎將邕初避難江南)
(宿於柯亭之舘以竹爲椽邕仰而盻之曰此良竹也取以爲笛竒聲独絶傳至于今)桓伊
去後(見月類念奴嬌詞下注)知辜負秋多少聞道嶺南
太守後堂深綠珠嬌小(綠珠石崇家妾素善吹笛)綺窗學弄
梁州初遍霓裳未了(楊妃外傳梁州乃開元間西梁州所献之曲也其同)
(則貴妃爲之天寶間羅公遠待明皇中秋宴公遠奏曰陛下能從臣遊乎命取桂枝杖向空擲之)
(爲大橋色如白金上同行數十里至大成闕公遠曰此月宫也仙女數百衣素飄然舞扵廣庭)
(中上問此爲何曲日霓裳羽衣曲也上密記其聲節及回即喻伶人象其音調製爲霓裳羽衣)
(之曲初遍謂如今樂府諸大曲凢數十解於顛前則有棑偏顛後則有延遍初遍豈非排遍之)
(首觧)嚼徵含宫泛商流羽(宋玉對楚王問引商刻角雜以流徵國中屬和)
(者不過數人也)一聲雲杪(古今詩話長笛一聲人倚楼)為使君洗盡
蠻風瘴雨作霜天暁
醉落魄(詠佳人吹笛)張子野
雲輕柳弱内家髻子新梳掠生香真色人難學
横管孤吹月淡天垂幕朱唇淺破櫻桃㠋(方千)
(贈美人朱唇深淺被櫻桃)倚楼人在欄千角夜寒指冷羅衣薄
聲入霜林䔩䔩驚梅落(杜牧笛詩梅花落處響穿雲)
(苕溪漁隠云樂府雜錄云笛者羌樂也古曲有折楊柳落梅花故杜少陵有詩故園楊柳今)
(搖落何得磻中曲尽生此皆言折楊柳曲也復齋謾錄言古曲有落梅花非謂吹笛則梅)
(落詩人用事不悟其失余以為不然盖詩人有因笛中有落梅花曲故言吹笛則梅落其)
(理甚通用事殊未為失目如角声中有大小梅花曲初不言落詩人尚猶如此用之故秦)
(太虚和黃决曹云月落參横昼角哀暗香消尽梅花老者是也古今詩詞用吹笛則梅落)
(者甚衆若以為失則落柳花之曲何為笛中独有之决不虚設也如張子野此詞䔩䔩驚)
(梅落摭遣載梅花詩南枝向暖北枝寒一種春風有两般一仗高樓莫吹笛大家留取倚)
(欄干眺次膺填入水龍吟詞云最是關情處高楼上一聲羌管仗何人說与争取倚闌看)
(孫濟師落梅詞云一聲羌管吹鳴咽玉溪半夜梅花翻雪泛觀古今詩詞用事一律可見)
(復濟之妄辨也)
詠筝菩薩蛮張子野
哀筝一弄湘江曲聲聲寫盡湘波綠(柳子厚漁翁詩漁翁)
(夜傍西岩宿暁及湘江燃楚竹日高烟湲不見人欸乃一声山水綠)纖指十三絃
細將幽恨傳當筵秋水慢(白樂天詩双眸剪秋水)玉柱
斜飛鴈(鴈筝鴈也筝柱斜列差如鴈飛也僧貫休詩刻成筝拄鴈相參挨)弹到
断腸時(杜甫詩誰家巧作断腸声)春山眉黛低(注見前)
生查子
含羞整翠鬟得意頻相顧鴈柱十三絃一一春鶯
語嬌雲容易飛夢断知何處(柳詩一聲夢断楚江曲)深
院銷黃昏陣陣芭蕉雨(魏野詩黃昏微雨堪惆悵古詩共听芭蕉雨)
漁舟滿庭芳
紅蓼花繁黃蘆葉乱夜深玉露初零霽天空闊
雲淡楚江清独掉孤蓬小艇悠然過煙渚沙汀
金鈎細絲綸慢捲牽動一潭星(列湯問篇以独繭絲為芒鍼為)
(&KR0878;蓧蓧為竿剖粒為餌引盈車之魚扵百朷之渊)時時横短笛清風
皓月相與忘形任人笑生涯泛梗飄萍(杜欄醉是生涯)
(選飄萍泛而萍傳)飲罷不妨醉卧塵劳事有耳誰听江
風静曰高未起(茶歌日高丈五睡正濃)枕上酒微醒
花柳禽鳥
梅花花犯周美成
粉墻低也花照眼依然舊風味(杜詩花枝照眼句還成林耳詩)
(堪笑胡維亦風味觧將声調角中吹)露痕輕綴疑净洗鉛華無限
佳䴡(王介甫梅詩不御鉛華知國色)去年勝賞曾孤倚冰盤共
宴喜更可惜雪中高樹香篝熏素被(杜詩雪樹元同色熏)
(被事詳見前注)今年對花最怱忽相逢似有恨依依
愁悴凝望久青苔上旋看飛墜相將見脆圓薦
酒人正在空江煙浪裏但夢想一枝瀟洒黃昏
斜照水(林逋詩疎影横斜水清淺暗香浮動月黃昏)
(玉林詞選云此只詠梅花而紅餘反覆道盡三年間事昔人謂好詩員美流轉如弹丸餘)
(扵此詞亦云愚謂此謂梅詞弟一)
絳都春(早梅新增)
寒隂漸暁報驛使探春南枝開早(陸凱寄梅事見前注坡)
(詞往天庾嶺上梅花南枝巳落北枝方開寒暖之失異也)粉蘂弄香芳臉
凝酥瓊枝小(林和靖詩藥訝粉綃裁天悴帶疑紅蠟綴初乾)雪天分外
精神好向白玉堂前應到化工不管朱門閉也
暗傳音耗(薛維翰詩白玉堂前一樹梅今朝怱見數枝開兒家門戶重重閉春色何)
(因得入来)輕渺盈盈笑靨稱嬌面爱學宫粧新巧
幾度醉吟獨倚欄千(官粧倚欄二事並見前注)黃昏後月籠
疎影横斜照更莫待单于吹老便湏折取歸来
膽缾頓放了
孤鵉(早梅)
天然標格是小萼堆紅芳姿凝白淡竚新粧淺
點壽陽宫額(見前注)東君想留厚意倩年年與傳
消息昨夜前材雪裏有一枝先折(僧斉巳詩前材深雪裏昨)
(夜一枝開)念故人何處水雲隔縱驛使相逢難寄
春色(見前注)試問丹青手是怎生描得暁来一番
雨過更那堪數聲羌笛歸去和羔未晚勸行人
休摘
玉燭新周美成
溪源新蠟後見數朵江梅剪裁初就暈酥砌玉
芳英嫩故把春心輕漏前村昨夜(見前注)想弄月
黃昏時候孤岸峭疎影横斜濃香暗沾襟䄂
尊前賦與多才問嶺外風光故人知否夀陽謾
闘(宋武帝女夀陽公主人曰臥扵含章詹下梅花落其額上成五出之花拂之不去三日)
(洗之乃落宫女竒之競效為梅花粧)終不似照水一枝清瘦(岑參)
(梅花詩𢾗枝清瘦出疎籬)風嬌雨秀好亂插繁花盈首(杜詩安得)
(徤步移遠梅亂掃繁花向晴昊)湏信道羌管無情看看又奏(李賀)
(詩羌笛奏落花)
(按孫濟師有落梅詞菩蕯蛮云一聲羌笛吹鳴咽干溪半夜梅翻雪江月正茫茫断橋流水)
(香含章春𣣔暮洛日千山雨一点着枝酸吴媚先齒寒亦是用羌笛奏)
(落梅之事今併附見于此)
驀山溪曹元寵
洗粧真態(唐詩雨洗宮梅一樣粧)不假鉛華飾(唐詩洗出鉛華見玉)
(肌)竹外一枝斜(和靖詩竹外一枝斜更好)想佳人天寒日暮
(杜詩天寒翠𥙷重日暮倚脩竹)黃昏院落無處着清香風細細
雪垂垂何况江頭路月邊疎影夢到銷䰟處
結子欲黃時又湏作廉纖細雨(見前夏詞注)孤芳一
世供断有情愁消瘦損(唐詩冰肌消瘦為誰愁)東陽也試
問花知否
西江月蘇子瞻
玉骨那愁瘴霧(梅聖俞集梅詩玉骨綃裳䪨太孤天教飛雪伴清癯)冰肌
自有仙風海仙時遣探芳叢倒掛綠毛么鳳(南海)
(真禽名倒掛子綠毛如鸚鵡而小)素面翻嫌粉涴洗粧不褪
唇紅高情巳逐曉雲空不與梨花同夢
(冷齋夜話東坡在惠州作梅花詞時待兒名朝雲老新亡其寓意盖為朝雪作也)
(苕溪漁隠王直方詩話載眺以道云說之初見東坡詞便知道此老湏過海只為古今人)
(不曾道到此湏罰數去此言鄙俚近扵忌人之長幸人之禍直方無纖載之詩話寕不畏)
(人之譏誚乎高齋詩話高情巳遂曉雲空不與梨花夢同後見王昌齡梅詩落落寞寞路不)
(分夢中喚作梨花雲方知坡老用此詩也)
漢宫春眺叔用
瀟洒江梅向竹梢深處横兩三枝東君也不愛
惜雪壓風欺無情燕子怕春寒輕失佳期惟是
有南来歸鴈年年長見開時(選秋風辞草木黃落兮鴈南歸)
清淺小溪如練(謝跳詩澄江静如練)問玉堂何似茅舍疎
籬傷心故人去後冷落新詩微雲淡月對孤芳
分付他誰空自倚清香未减風流不在人知
(苕溪漁隠云此詞用玉堂事乃引用薛維翰白玉堂前一樹梅詩事或云宫苑之玉堂非)
(也又云曾端伯編樂府雅詞以此詞為李漢老作非也乃晁叔用作政和間以献蔡攸)
(是時朝廷方㒷大晟府蔡攸携此詞呈其父云今日扵楽府中得一人京覧其詞喜之即)
(徐大晟府丞)
梨花水龍吟(新添)周美成
素肌應怯餘寒豔陽占盡青羌地樊川照月靈
關遮路殘紅歛避傳火樓臺妬花風雨(僧祖可詩未湏)
(風雨勒梨花)長門深閉亞簾櫳半濕一枝在手偏勾
引得黃昏淚别有風前月底布繁英滿園歌
吹(楽天詩惟听梨园尚吹發)朱鉊退盡潘妃却酒昭君乍起
雪浪翻空粉裳縞衣(韓愈詩風揉由練雪羞比波浪番空香無俟王介)
(甫詩積李兮絞衣)不成春意恨玉容不見瓊英謾好與
何人比(長恨歌玉容寂寞淚闌干談助元有女名瓊英幼以香屑雜食啖之長而肌香)
(名曰香兒)
荷花念奴嬌僧仲殊
水楓葉下乍湖光清淺&KR0765;生商素西帝宸遊羅
翠盖(西帝謂白帝也杜天高白帝秋)擁出三千宫女(白居易詩怨女三千)
(放去宫)絳綵嬌春鉛華掩晝占断夗央浦歌聲摇
曳浣沙人在何處别岸孤裊一枝廣寒宫殿
冷落棲愁苦雪豔冰肌羞淡泊偷把胭脂勻注
媚臉籠霞芳心泣露不肯為雲雨金波影裏(前天)
(文志月穆穆以金波)為誰長恁凝竚
桂花金菊對芙蓉
花則一名種分三色嫩紅妖白嬌黃(𡭗雅木桂樹一名)
(木屖花淡白其淡紅者謂之丹桂黃花者能著子)正清秋佳景雨霽風
凉(韓詩時秋積雨霽新凉入郊墟)郊墟十里飄蘭麝瀟洒處旖
旎非常自然風韵開時不惹蝶亂蜂狂(謝元逸詠木屖)
(詩西風掃盡狂蜂蝶独伴天边桂子香)携酒独揖蟾光問花神
何属离兊中央引騷人乘興廣賦詩章幾多子
争攀折嫦娥道三種清香状元紅是黃為榜眼白
探花郎
落花六醜周美成
正单衣試酒悵客裏光隂虚擲(劉賓客詩遥羡光隂不虚擲)
願春暫留春歸如過翌一去無跡(杜甫詩林如過翌稀)爲
問家何在夜来風雨送楚宫傾國(李延年歌此方有佳人絶)
(世而獨立一笑傾人城再笑傾人國温庭詩荺夜来風雨送殘花)釵鈿墮處遺
香澤(杜詩神女花鈿落)亂點桃蹊輕翻柳陌(劉賓客詩桃蹊桺陌)
(好經過)多情更誰追惜但蜂媒蝶使時叩䆫隔
東園岑寂(池亭詩岑寂東园可散愁)斬蒙籠暗碧(詩選綠羅結高林蒙)
(籠盖一丘)静遶珍叢底成嘆息長條故惹行客似牽
衣待話别情無極殘英小強簮巾幘(應詩醉酒巾幘落)
終不似一朵釵頭顫裊向人欹側漂流處莫趁
潮汐(陳充落花詩終尋流水送漂流王介甫詩百年滄州自朝夕)恐断鴻尚
有相思字何由見得(事見摭遺見王卷詳柱烏衣國事)
楊花水龍吟章質夫
燕忙鶯懶芳殘正堤上柳花飄墜輕飛點昼青
林全無才思閑趁遊絲(杜落絮遊絲别有情)静臨深院日
長門閉傍珠簾散漫垂垂𣣔下依前被風扶起
(謝道韞詩未若柳絮因風起)蘭帳玉人睡覺怪春衣雪霑
瓊綴繡床漸滿香毬無數纔圓却碎時見蜂兒
仰粘輕粉(柳詩仰蜂粘落絮)魚吞池水望章臺路杳(韓翊)
(寄柳氏詩章臺柳章臺柳昔日青青今在否縱有長條似旧垂也應有折他人手)金鞍
遊蕩有盈盈淚(玉林詞話云質夫傍珠簾散慢數語形容尽之矣)
水龍吟(和章質夫韵)東坡
似花還似飛花(白居易詩花非花霧非霧)也無人惜從教墜抛家傍路思量却是無情有思
(韓之詩楊花榆莢無情退思惟解慢天作雪飛)縈損柔腸困酣嬌眼𣣔開
還閉夢隨風万里尋郎去處又還被鶯呼起
不恨此花飛盡恨西園落紅難綴(見前注曹子建清夜遊曲)
(園)暁来雨過遺蹤何在一池萍碎(公旧注云楊花落水為深)
(萍驗之果然)春色三分二分塵土一分流水(葉通鄕賀聖朝)
(郊詞三分春色一分愁悶二分風雨)細看来不是楊花點點是離人淚
(曲洧旧間云章質夫水龍吟詠楊花其命意用事清䴡可喜東坡和之若豪放不入律吕)
(徐而視之聲䪨諧婉便覺質夫詞有織綉工夫故晁叔用云東坡如毛嬙西施盡洗)
(却面与天下婦人聞好質夫豈可比耶)
柳蘭陵王周美成
柳隂直煙裏絲絲弄碧隋堤上曾見幾番拂水
飄綿送行色登臨望故國(爲衍云望秦晉之故國)誰惜
京華倦客(杜詩旅食京華春)長亭路年去歲来應折柔
條過千尺閑尋舊蹤跡又酒趁哀絃燈照離
席(杜哀絃繞白雪)梨花榆火催寒食愁一箭風快半篙
波䁔(歐陽詢詩急風吹緩箭坡詩愁中半篙水)回頭迢逓便數驛望
人在天北悽惻(江淹别賦行子腸断百感悽惻)恨堆積漸别
浦縈回津堠岑寂斜陽冉冉春無極念月榭携
手露橋吹笛沉思前事似夢裏淚暗滴
草點綘唇林和靖
金谷年年(鄭谷草詩金谷园應役)亂生春樹誰為主餘花
落處(選詩鳥散餘花落)滿地和煙雨(羅鄴草詩不佀萋萋南浦見晚来烟)
(雨正相和)又是離歌(杜詩亂离还奏楽飄泊且聽歌)一闋長亭暮
王孫去萋萋無數南北東西路(見前注)
(詩話緫龜云林和靖不特工扵詩尤工扵詞如作點綘唇乃詠草耳終篇不出一草字)
詠燕雙雙燕(新添)史邦卿
過春社了(王介甫詩處處定知秋后别年年長向社前逢)度簾幕中間
去年塵冷差池𣣔住(詩燕燕于飛下上其音差池其羽)試入舊
巢相並還相雕梁藻井又軟語商量不定飄然快拂
花梢翠尾分開紅影芳徑芹泥雨潤(鄭谷詩落花徑)
(裏得泥忙)愛貼地争飛競誇輕俊紅樓歸晚看足柳
昏花䏃應自棲香正稳便忘了天涯芳信愁損
翠黛雙蛾日日畫欄独凭
(玉林詞話云姜尭章極称賞柳昏花瞑之句形容双燕亦曲尽其妙矣)
詠鶯黃鶯兒(新添)柳耆卿
園林睛晝春誰主暖律潜催(杜詩東君回暖律)幽谷暄
和黃鸝翩翩乍迁芳樹(伐木詩伐木丁丁鳥鳴嚶嚶出自幽谷迁于喬)
(木)觀露濕縷金衣(開元遺事明皇每扵禁苑中見黃鶯呼為金衣公子)
葉映如簧語(詩巧言如簧)暁来枝上綿蠻似把芳心
深意低訴無據乍出暖煙来又趁遊蜂去恣
狂蹤跡两两相呼黃昏霧吟風舞當上苑柳濃
時别舘花深處此際海燕偏饒都把韶光與
杜鵑滿江紅(新添)康伯可
惱殺行人東風裏為誰啼血(𡭗雅杜鵑名怨鳥夜啼逹旦血清草)
(木間凢鳴皆北向)正青春未老流鶯方歇胡蝶枕前顛
倒夢杏花枝上朦朧月問天涯何事苦關情思
離别聲一喚腸千結閩嶺外江南陌正長堤
楊柳翠條堪折鎮日叮嚀千百遍只將一句頻
說道不如歸去不如歸傷情切(范希文詩夜入翠烟啼昼尋芳)
(樹飛春山無限好猶道不如歸)
孤鴻卜筭子蘇子曕
缺月掛疎桐漏断人初静時見幽人獨往来縹
緲孤鴻影驚起却回頭(杜牧詩驚起暮天沙上鴈)有恨無
人省㨂盡寒枝不肯棲楓落吴江冷(崔信明詩樹落吴江冷)
(山谷云東坡道人在黃州作此詞語意高妙似非喫煙火人語自非胷中有万卷書笔下)
(無一點塵俗氣孰能至此)
(苕溪漁隱曰揀尽寒枝不肯棲之句或云鴻鴈未嘗棲宿樹枝惟在田野葦叢間或改作)
(寒芦亦是但此詞本詠夜景至換頭但只說鴻正如賀新郎詞乳燕飛華屋本詠夏景至)
(換頭只說榴花盖作文之法語意到處即為之不可限)
(以繩墨衡陽居士云缺月刺明微也漏断暗時也幽)
(人不得志也独往来無助也驚鴻賢人不安也回首爱君不忌也無人省君不察也㨂盡)
(寒枝不肯棲不偷安扵高位也寂寞吴江冷非所安也此与考槃詩相似)
安肅荆聚校刊
增修箋註妙選草堂詩餘卷下後集
